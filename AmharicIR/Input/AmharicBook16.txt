
የጽሕፈት ቤቱ ኃላፊ አቶ ፀሐዬ እምባዬ ምን አሉ ?
ሃይማኖት አያስፈልግምን? 
ተሐድሶ ፕሮቴስታንቶች የሚያስተምሩት ሌላው ትምህርት ሃይማኖት አያስፈልግም” የሚል ነው። ይህ አቋማቸው በሚጽፏቸው 
መጻሕፍቶቻቸውም ሆነ በቃል ስብከቶቻቸው ሁሉ አበክረው የሚያስተምሩት ትምህርት ነው። ሃይማኖትን ሰዎች ላቋቋሟቸው 
ድርጅቶች እንደሚያወጡት የድርጅት ስም አድርገው ይቆጥሩታል፣ ክርስትና ሃይማኖት አይደለም ብለው ይጽፋሉ። ሃይማኖትን 
ሰዎች የፈጠሩት ነው እስከ ማለት ድረስ ይደፍራሉ። ለአብነትም "የኢትዮጵያ ቤተ ክርስቲያን ተሐድሶ" በሚለው መጽሐፍ ላይ 
ይህን የተመለከቱ ሐሳቦችን አለፍ አለፍ አድርገን እንጥቀስ፡፡ ጉዳዩ ከመሠረቱ አንሥቶ በዚህ ምዕራፍ የተዳሰሰ ስለሆነ በተወሰኑት 
ሐሳቦቻቸው ላይ ብቻ አጭር ምልከታ ተሰጥቶባቸዋል። 
o “ክርስትና ሃይማኖት አይደለም፤ ሃይማኖትም ክርስትና አይደለም። .... ክርስትና በክርስቶስ የተለወጠ ሕይወት እንጂ 
ሃይማኖት አይደለም።” (ገጽ 260: 166) 
➢ ክርስትና ሃይማኖት ካልሆነ፣ መጽሐፍ ቅዱስ “አንድ ሃይማኖት” ያለው ማንን ነው? በመጽሐፍ ቅዱስ የተነገረው 
ሃይማኖት የክርስትና ሃይማኖት ካልሆነ፣ ስለ ክርስትና ሃይማኖት የተነገረው የሚገኘው በየትኛው መጽሐፍ ነው? 
ከዚህ የተነሣ የፕሮቴስታንት አበው ድነት... በሃይማኖት ሳይሆን ድነት የኢየሱስ ክርስቶስን የቤዛነት ሥራ በእምነት 
ብቻ በመቀበል እንደ ሆነ በቃሉ እውነት ላይ ቆመው ያውጃል።” (ገጽ 245) 
➢ የክርስትና ሃይማኖት ማለት ኢየሱስ ክርስቶስ ያስተማረ ን ትምህርትና የሰጠውን ሕይወት ማመንና መኖር ነው 
እንጂ ከዚህ ሌላ ምን ማለት መስሎሃል? “ድነት በሃይማኖት አይደለም፣ በእምነት ብቻ እንጂ” የሚለው ይህ 
ሐሳብ እጅግ በጣም ከባድ ጥልቀት ያለው ስህተት ነው።  
o የቤተ ክርስቲያን ተሐድሶ ኦርቶዶክስን ፕሮቴስታንት ወይም ካቶሊክን ኦርቶዶክስ አሊያም ፕሮቴስታንትን ኦርቶዶክስ 
የማድረግ ዘመቻ በፍጹም አይደለም። ሊሆንም በፍጹም አይገባም። የቤተ ክርስቲያን ተሐድሶ በቃሉና በመንፈሱ የልብ 
ለውጥ እንጂ የድርጅት ስም ወይም የታፔላ ስም ለውጥ አይደለም። (ገጽ 80) 
➢ በመጀመሪያ “የልብ ለውጥ” ማለት ምን ማለት ነው? አንድ ሰው ልቡ ለመለወጡ መለኪያውና ማረጋገጫውስ 
ምንድን ነው? የተለያየና ተቃራኒ የሆነ ሃይማኖት ያላቸው የጆሆቫ ምስክሮች፣ ሞርሞኖች፣ ሂንዱዎች 
ፕሮቴስታንቶች፣ ... ሁሉም ልባችን ተለውጧል ይላሉ። እውነተኛው የልብ ለውጥ የማንኛችሁ ነው? 
ማረጋገጫውስ ምንድን ነው? 
o “ዋናው ኦርቶዶክሳዊነትና ፕሮቴስታንታዊነት ሳይሆን ለዓለም ኃጢአት በሞተልን ጌታ መገኘታችን ነው። እግዚአብሔር 
የልጁ መንግሥት እንጂ የካቶሊክ፣ የፕሮቴስታንትና የኦርቶዶክስ መንግሥት የለውም። በምድር ወንጌልን ለማሮጥ 
ሊጠቀምባቸው ግን ይችላል።” (ገጽ 149) 
➢ (1) ጉዳዩ እኮ “በሞተልን ጌታ የምንገኘው እንዴት ነው?” ለሚለው ጥያቄ የሚሰጠው መልስ ነው። 
ኦርቶዶክሳዊነትን እና ፕሮቴስታንታዊነትን ያመጣው ለዚህ ጥያቄ የምንሰጠው መልስ የተለያየ ስለሆነ ነው እንጂ 
ስሙ ዝም ብሎ ስለወጣ አይደለም። እናንተ “እምነት ብቻ” ትላላችሁ: እምነትም ቢሆን በቅድመ ውሳኔ 
ለተመረጡ ጥቂቶች ወደዱም ጠሉም በግዴታ የሚሰጣቸው ነው ትላላችሁ። እኛ ደግሞ ይህን ሁሉ ስህተት ነው 
እንላለን፣ ከመጽሐፍ ቅዱስ አስተምህሮ ተቃራኒ የሆነ ስህተት ነውና። ስለዚህ ምንም ልዩነት የሌለን ማስመሰሉ 
ምን ይጠቅማል? በእውነት አንድ ሆነን ቢሆን ኖሮ አንድነቱ እጅግ ያስደስተን ነበር፣ ነገር ግን በእውነት ላይ አንድ 
ሳንሆን አንድ ነን ብትል ለአንተም ለእኛም የሚጠቅመን ነገር የለም። ታሞ ሳለ ጤነኛ ነኝ እንደ ማለት ይሆንብሃል። 
➢ (2) “እግዚአብሔር የልጁ መንግሥት እንጂ የካቶሊክ፣ የፕሮቴስታንትና የኦርቶዶክስ መንግሥት የለውም” 
ያልከው፤ በዚህ እሳቤ እንሂድ ከተባለ፣ እግዚአብሔር የሂንዱ፣ የቡድሃ፣ የሺንቶ፣ የዞራስተር፣ የአይሁድ፣ የእስላም 
መንግሥት የለውም እንደ ማለት ነው። ይህ ማለት እግዚአብሔር የእነዚህ የጠቀስናቸውም ሆነ ያልጠቀስናቸው 
ብዙ እምነቶች “መንግሥት” ስለሌለው፣ በእነዚህ የተለያዩ እምነቶችም ቢሆን ወደ መንግሥቱ ያስገባናል ማለት 
ነው? እንደዚህ ማለት መጽሐፍ ቅዱስ “ሰው ከውኃና ከመንፈስ ካልተወለደ በቀር ወደ እግዚአብሔር መንግሥት 
ሊገባ አይችልም” ያለውን አስተምህሮ በግልጽ መቃወም አይደለምን? የሐሳብህ ይዘት በእውነቱ መልስ ሊሰጥበት 
እንኳ የማይመጥን ነው። 
➢ (3) “ዋናው ኦርቶዶክሳዊነትና ፕሮቴስታንታዊነት ሳይሆን ለዓለም ኃጢአት በሞተልን ጌታ መገኘታችን ነው።" 
ማለትህስ ምን ማለት ነው? ለአንተ እንደዚያ ሊሆን ይችላል፤ ምክንያቱም ፕሮቴስታንታዊነት ሰው ሠራሽ ስለሆነ 
እርሱን ከምትሆነው ይልቅ ባትሆነው ስለሚሻልህ እዚህ ላይ ጥሩ ብለሃል። ነው። ለእኛ ለኦርቶዶክሳውያን ግን 
ኦርቶዶክሳዊነት ዋና ነገር ነው፤ ለምን? ብትል ጌታችን የሰጠን፣ ሐዋርያት ከጌታ የተቀበሉት፣ አባቶችችን የጠበቁት 
ክርስቶሳዊ ትምህርትና ሕይወት ተጠብቆ ያለበት ነውና። በየጊዜው ከተነሡ ሰዎች ግምትና ስሜት የተገኘ ሳይሆን 
ክህነታችን፣ ጥምቀታችን፣ መሥዋዕታችን፣ የመጽሐፍ ቅዱስ አረዳዳችን፣ . . . ሁሉ ክርስቶሳዊና ሐዋርያዊ ነውና 
እንደ ዓይናችን ብሌን እንጠብቀዋለን። ፕሮቴስታንት ግን ከብዙ ሰው ሠራሽ ፈጠራዎች አንዱ ስለሆነ ራሱን 
ስለመሆን ግድ ባይኖረው ምክንያታዊ ነው። ስለዚህ ስለ ራስህ እንደዚህ በል እንጂ ውክልና ሳንሰጥህ ስለ እኛ 
የማይመለከትህን አትናገር። 
➢ (4) “ኦርቶዶክሳዊነትንና ፕሮቴስታንታዊነትን በምድር ወንጌልን ለማሮጥ ወሰን ሊጠቀምባቸው ግን ይችላል” 
ማለትህስ? ወንጌልን ኦርቶዶክሱም በራሱ አስተምህሮ መሠረት ቢሰብከው፣ ፕሮቴስታንቱም በራሱ አስተምህሮ 
መሠረት ቢሰብከው ችግር ስለ ሌለው፣ ወንጌል በኦርቶዶክስም ተሰበከ አን በፕሮቴስታንትም ተሰበከ ልዩነት 
የለውም ማለትህ ነው። እኛ ግን እንደዚህ አናምንም። አንተስ ብትሆን “ድነት በእምነት ብቻ”፣ “ድነት በጸጋ 
ብቻ" . . . ብለህ ጽፈህ አልነበረምን? ታዲያ ያንን ትተኸው ነው? ወይስ ረስተኸው? ወይስ ከልብ አታምንበትም? 
እኛ ወንጌልን ስንሰብክ አንተ የምትላቸው “ብቻዎችህ” ስህተት መሆናቸውን እየገለጥን ትክክለኛውን 
የእግዚአብሔር ቃል ከእናንተ “ብቻዎች” እና ዘርፈ ብዙ ስህተቶች ለይተን እንሰብካለን። ታዲያ ይህ የእኛ 
ወንጌልን መስበክ የአንተን ወንጌል ስብከት ይቃረናል። አንተና መሰሎችህ ወንጌልን ስትሰብኩም እኛ 
የምንሰብከውን ወንጌል ይዘት ይቃረናል። 
➢ ስለዚህ አንድ ዓይነት ነገር የምንሰብክ አስመስለህ “ኦርቶዶክስም ሆነ ፕሮቴስታንትን ጌታ ወንጌልን ለመስበክ 
ሊጠቀምባቸው ይችላል" ማለትህ፣ እግዚአብሔር ለወንጌል እውነት ግድ የሌለው ይመስልሃልን “እንግዲህ 
ከነዚህ ከሁሉ ካነሱት ትእዛዛት አንዲቱን የሚሽር ለሰውም እንዲሁ የሚያስተምር ማንም ሰው በመንግሥተ 
ሰማያት ከሁሉ ታናሽ ይባላል፤ የሚያደርግ ግን የሚያስተምርም ማንም ቢሆን እርሱ በመንግሥተ ሰማያት ታላቅ 
ይባላል” አላለምን? ማቴ. 5፡19 
o እውነተኛ ተሐድሶ የቃሉ ጥያቄ እንጂ ሰዎች የመሠረቷቸው የቤተ እምነቶችና የዶግማ የበላይነት የሚሰበክበት 
እንዳልሆነ መታወቅ አለበት (ገጽ 143) 
➢ (1) ቃሉ እና ዶግማ ልዩነታቸው ምንድን ነው? ባታውቁት ነው እንጂ ዶግማ ማለት የማይለወጠው 
የእግዚአብሔር ቃል ትምህርት (አስተምህሮ) ማለት ነው። ስለዚህ ቃሉ እና ዶግማ እንደ ሁለት የተለያዩ ነገሮች 
የሚወዳደሩ ወይም አንዱን ምረጥ የሚባሉ ነገሮች አይደሉም። ጥሎባችሁ፣ ሁሉንም ነገር በተቃርኖ ማቆምና 
አንዱን ምረጥ የማለት ምንታዌ በሽታ የፕሮቴስታቲዝም ባሕርይ ስለሆነ ነው። በዚያውስ ላይ ቃሉ የሚሰበከው 
ምን ተብሎ ነው? ዶግማ ማለት የቃሉ ትምህርት ወጥ በሆነ ሁኔታ ሲሰጥ ነው። ስለዚህ አንዱን ነገር የተለያዩ 
ሁለት ነገሮች አስመስሎ ማቅረብ የሚለውን ነገር ሳያውቅ እንዲሁ አገኝ አጣውን የሚቀባጥር ሰው ድርጊት ነው። 
➢ (2) “እውነተኛ ተሐድሶ የቃሉ ጥያቄ እንጂ ሰዎች የመሠረቷቸው የቤተ እምነቶችና የዶግማ የበላይነት 
የሚሰበክበት እንዳልሆነ” የሚለው እናንተን በተመለከተ ከሆነ ትክክል ነው፤ ምክንያቱም የፕሮቴስታንት  
ዲኖሚኔሽኖች ሰዎች (ሉተር፣ ካልቪን፣ ዝዊንግሊ፣ ..) የመሠረቷቸው ስለሆኑ ይህ አባባል ትክክል ነው፣ እዚህ 
ላይ እውነት ጽፈሃል። ኦርቶዶክሳዊት ተዋሕዶ ቤተ ክርስቲያን ግን ባለቤቱ ክርስቶስ እንጂ ማንም ሰው 
አልመሠረታትም። ዶግማም የእግዚአብሔር ቃል የማይለወጥ ትምህርት ስለሆነ ሰው የመሠረተው አይደለምና 
በዚህ በኩል ግን ስህተት ነው። በዚያውም ላይ ዶግማ የእግዚአብሔር ቃል አስተምህሮ ስለሆነ የበላይና የበታች 
የሚባል ነገር የለውም። 
o የኢትዮጵያ አብያተ ክርስቲያናት ኦርቶዶክስ፣ ካቶሊክና ፕሮቴሰታንቶች የሚል ልዩነት ሳይኖር ሁላችንም ወደ እውነተኛ 
ቃሉ እንመለስ።” (ገጽ 195) 
➢ (1) በመጀመሪያ እውነተኛ ቃሉ ምንድን ነው? ልዩነታችን የመጽሐፉ ገጸ ንባብ ላይ አይደለም፣ ቢያንስ በስም 
ደረጃ እናንተም መጽሐፍ ቅዱስን ትቀበላላችሁና። ስለዚህ ጉዳዩ ያለው “እውነተኛ ቃሉ” ማለትም የቃሉ 
አረዳድና ትርጓሜ ምንድን ነው? የሚለው ነው። የለያየንም ይህ ነው እንጂ ምዕራፍና ቁጥሩና ገጸ ንባቡ 
አይደለም። ታዲያ “ሁላችንም ወደ እውነተኛ ቃሉ እንመለስ” ስትል ወደ ማን አረዳድ ማለትህ ነው? ወደ 
ኦርቶዶክሳዊ አረዳድ ማለትህ ከሆነ መልካም ነውና በርታ እንልሃለን። ወደ ፕሮቴስታንታዊ አረዳድ ማለትህ ከሆነ 
ግን፣ ራሳችሁ በየጥቅሱ ስትጣሉና ስትከፋፈሉ እያየን፣ መሠረታዊ የክርስቶስ የሕይወት ጸጋዎች ከሆኑት 
ተለይታችሁ እያየን፣ ምን አይተን እንምጣ?እንኳን እኛ ልንመጣ ለእናንተም እጅግ በጣም እናዝናለን። 
➢ (2) “ሁላችንም ወደ እውነተኛ ቃሉ እንመለስ” የሚለው ምክር ከማንም በላይ የሚያስፈልገው ለፕሮቴስታንት 
ነውና ይህን ምክር መጀመሪያ ለራስህ ተግብረው። 
➢ (3) “ኦርቶዶክስ፣ ካቶሊክና ፕሮቴስታንቶች የሚል ልዩነት ሳይኖር” ያልከው፣ እነዚህን ስያሜዎች የፈጠራቸው 
የአስተምህሮ መለያየት ነው። ሁሉም ክርስቲያን አንድ ዓይነት አስተምህሮና መጽሐፍ ቅዱሳዊ አረዳድ ቢኖረው 
ኖሮ መለያየት ባልኖረ ነበር፣ መለያየት ባይኖር ኖሮ ደግሞ ለሌለ ነገር ስም አይወጣም ነበር። ሆኖም ግን ካቶሊክ 
በኬልቄዶን ጉባኤ ሲለዩ ለዚያ የራሱን አረዳድና አስተምህሮ ይዞ የተለየውን አካል ለመጥራት ስም ማውጣት 
አስፈለገ፣ ስለዚህም ካቶሊክ የሚል ስያሜ ያዙ። የኬልቄዶንን ጉባኤ ስህተት የማንቀበለው ደግሞ ኦሬንታል 
ኦርቶዶክስ (ኢ-ኬልቄዶናውያን) ቤተ ክርስቲያን የሚል ስያሜ ያዝን። በ1517 በሉተር የተመሠረተው ደግሞ 
ፕሮቴስታንቲዝም ተባለ። 
➢ እነዚህ ስያሜዎች የሚጠሩባቸው አካላት በውስጣቸው የአስተምህሮ ልዩነቶች ባይኖሩባቸው ኖሮ የስያሜዎቹ 
ልዩነት በራሱ አንዳችም ችግር አይኖረውም ነበር። ስሞቹ ቢቀያየሩም ሆነ ቢቀሩ እንኳ ችግር ላይኖር ይችል ነበር 
(በርግጥ ፕሮቴስታንት ማለት ተቃዋሚ ማለት ስለሆነና በግሪኩ ይህ ቃል የዲያብሎስ መጠሪያ ስም ስለሆነ እንደ 
ሌሎቹ ስሞች የሚታይ አይደለም)፤ ሆኖም ግን ነገሩ እንደዚያ ስላልሆነ ካቶሊክ ሲባል በውስጡ ያሉት 
አስተምህሮዎች፣ ኦርቶዶክስም ሲባል እንዲሁ ፕሮቴስታንትም ሲባል እንዲሁ ስለሆነ፣ ልዩነቱን ያመጡት ስሞቹ 
ሳይሆኑ ስሞቹ ለዚያ አካል መጠሪያ ከመዋላቸው በፊት የተፈጠሩት የአስተምህሮ ልዩነቶች ናቸው። ስለዚህ ችግሩ 
የስም ልዩነት የሆነ ይመስል “ኦርቶዶክስ፣ ካቶሊክና ፕሮቴሰታንቶች የሚል ልዩነት ሳይኖር" ማለት እጅ እግር 
የሌለውና ግራ ግብት ያለው ነገር ነው። ወይ ፍጹም አላዋቂነት ነው፣ አለዚያ ደግሞ አጭበርባሪነት ነው። 
➢ (4)እንዲህ ይበል እንጂ የፕሮቴስታንት አስተምህሮ ስለሆኑት “ድነት በጸጋ ብቻ፣ በእምነት ብቻ፣ መጽሐፍ ቅዱስ 
ብቻ”፣ ትክክል ስለ መሆናቸው፣ ይህን የማይቀበለው ሌላው ደግሞ ስህተት ስለመሆኑ ጽፏል። ታዲያ ይህ ማለት 
ምን ማለት ነው? ይህን የፕሮቴስታንት አስተምህሮ የማይቀበሉ ኦርቶዶክስና ሌሎችም ፕሮቴስታንት ሳይሆኑ 
በዚህ ሊያምኑ አይችሉም, ይህን የስህተት ትምህርት እንመን ካሉ ደግሞ ኦርቶዶክሳዊነታቸው ቀርቶ ፕሮቴስታንት 
ሆኑ ማለት ነው። ምክንያቱም “ጸጋ ብቻ፣ እምነት ብቻ፣ . . .” የሚለውን ሰው ሠራሽ ትምህርት የሚያምን ሰው 
የእምነቱን ስም ምንም ብለን ብንጠራው ከትክክለኛው የመጽሐፍ ቅዱስ ትምህርት መውጣቱ ነው። ይህን ብሎ 
ለሚያምን ሰው “ፕሮቴስታንት” ተብሎ ተጠራም ወይም ሌላ ተባለም፣ ጉዳዩ የሃይማኖቱ ይዘት ምንነት ስለሆነ 
አስተምህሮው ተለውጧል ማለት ነው። 
➢ ታዲያ አንድ ኦርቶዶክሳዊ ፕሮቴስታንት ሳይሆን የፕሮቴስታንት አስተምህሮን የሚቀበለው እንዴት አድርጎ ነው? 
እምነቱ ፕሮቴስታንቶች የሚያምኑት ዓይነት እስከሆነ ድረስ በስም ኦርቶዶክስ ነኝ በማለት ኦርቶዶክሳዊ ለመሆን 
አይቻልም። እምነቱን ሳያምንበት በስሙ ቢጠራበት አንዳችም የሚጠቅመው ነገር የለምና። 
➢ ስለዚህ “የቤተ ክርስቲያን ተሐድሶ ኦርቶዶክስን ፕሮቴስታንት ወይም ካቶሊክን ኦርቶዶክስ አሊያም 
ፕሮቴስታንትን ኦርቶዶክስ የማድረግ ዘመቻ በፍጹም አይደለም።”፣ “ዋናው ኦርቶዶክሳዊነትና 
ፕሮቴስታንታዊነት ሳይሆን ለዓለም ኃጢአት በሞተልን ጌታ መገኘታችን ነው። እግዚአብሔር የልጁ መንግሥት 
እንጂ የካቶሊክ፣ የፕሮቴስታንትና የኦርቶዶክስ መንግሥት የለውም”፣ “የኢትዮጵያ አብያተ ክርስቲያናት 
ኦርቶዶክስ፣ ካቶሊክና ፕሮቴሰታንቶች የሚል ልዩነት ሳይኖር ሁላችንም ወደ እውነተኛ ቃሉ እንመለስ። የሚሉት 
ዐረፍተ ነገሮች አንዳችም ትርጉም የላቸውም። የሚሉትን ነገር ካለማወቅ የተወለዱ ዐረፍተ ነገሮች ናቸው። 
መጀመሪያ የፊደል መልክ ሳይለይ አነባለሁ ብሎ እንደሚሞክር ሰው፣ ሐሳብን መረዳት ሳይችሉ እጽፋለሁ ከማለት 
የመጡ ናቸው። 
o “ወደ ምድራዊና ድርጅታዊ ስሞች ሳይሆን ወደ እግዚአብሔር ቃል ወደ መጽሐፍ ቅዱስ ክርስትና እንመለስ።” (ገጽ 
196) 
➢ አሁንም ጥያቄው “የመጽሐፍ ቅዱስ ክርስትና” ምንድን ነው? የሚለው ነው። ለእኛ “የመጽሐፍ ቅዱስ ክርስትና” 
ማለት በኦርቶዶክሳዊ ክርስትና ውስጥ ያለው አስተምህሮና ሕይወት ነው። ለፕሮቴስታንቶች ደግሞ “የመጽሐፍ 
ቅዱስ ክርስትና” ማለት “እምነት ብቻ”፣ “ጸጋ ብቻ”፣ የሚለው በፕሮቴስታንታዊ አስተምህሮ ውስጥ ያለው 
ነው። ለሌላውም እንደዚያው በእምነቱ ውስጥ የሚያምነው አስተምህሮ ነው። ስለዚህ “ወደ መጽሐፍ ቅዱስ 
ክርስትና እንመለስ” ስትል እንደ እኔ ፕሮቴስታንታዊ ሁኑ እያልክ መሆኑ አይረዳህም ይሆን? ወይስ አንባቢዎቹ 
አይገባቸውም ብለህ ነው? 
o ሃይማኖት ሰዎች ወደ እግዚአብሔር ለመቅረብ ለራሳቸው ያዘጋጁት መንገድ ነው።” (ገጽ 260) 
➢ የክርስትና ሃይማኖት ሰው ያዘጋጀው ሳይሆን ራሱ ባለቤቱ “እውነት እውነት እላችኋለሁ” እያለ በቃሉ 
ያስተማረው በሥራው ያሳየው አማናዊ የሕይወት መንገድ ነው። የክርስትና ሃይማኖት ከእግዚአብሔር ለሰው 
ልጆች “አንድ ጊዜ ፈጽሞ የተሰጠ ሃይማኖት” ነውና። ይሁዳ 3 
o “የትኛውም ሃይማኖት እንደ ኢየሱስ የሰውን ሕይወት፣ አመለካከት፣ ባሕርይና የአኗኗር ዘይቤ ብቻ ሳይሆን የሰውን 
የዘላለም ዕጣ ፋንታ መለወጥ አይችልም።” (ገጽ 262) 
➢ ኧረ እንዲያው ይህ አባባልስ ጨርሶ መላ ቅጥ የሌለው ነው። የሃይማኖትን ምንነት ምንም ካለማወቅ የመነጨ 
መያዣና መጨበጫ የሌለው ባዶ ዐረፍተ ነገር ነው። 
o “ጥንት ቤተ እምነት አልነበረም! ... ከእንግዲህ እስከ ዛሬ የነበሩ እነኝህ አስተምህሮአዊ (Doctrinal) ቤተ እምነታዊ 
ልዩነቶች (Denominational) ልዩነቶች ቢቀጥሉ የክርስቶስ እውነተኛ ተከታዮች እንደ ባለፈው ዘመን በእነዚያ ግላዊ 
ተራራዎች ላይ ተኮልኩለው ከሩቅ ለመተያየት የሚፈቅዱ አይመስሉም። ....በኢትዮጵያ አሁን በምናየው በኦርቶዶክስና 
በፕሮቴስታንት መካከል ለዘመናት የዘለቀው ክፍተት ማንም አጀንዳ ይዞ ባይመክርበትና በልዩ ዐዋጅ ባያጸድቀውም፣ 
ታላቅ መያያዝ በዘመናችን እንደሚሆን ይታየኛል። ቅዱሳን ተግዳሮትን ሁሉ አሸንፈው በአዲስ ራእይ ዓለምን የመድረስ 
እንጂ ስለ አስተምህሮ እና ቤተ እምነታዊ ልዩነቶች አንሥተው የሚከራከሩበት ጊዜ ወደፊት የቀረላቸው አይመስልም።” 
(ገጽ 286) 
➢ ዓለምን የሚደርሱት በክርስትና ነው ማለትህ ከሆነ፣ ምን ብለው ይድረሱት ለዓለሙ ኢየሱስ ክርስቶስን ማን ነው 
ብለው ይንገሩት? አስተምህሮ ማለት ይህ ነው፣ ሃይማኖት ማለት እርሱ ነው። ስለዚህ ስለ ኢየሱስ ክርስቶስ 
ማንነት፣ የዘለዓለም ሕይወት የሚገኘው እንዴት እንደ ሆነ ወንጌልን አብራርተው ሳይናገሩ ዓለምን ሊደርሱበት 
የሚችሉት ሌላ መንገድ ወይ ፖለቲካ ወይ ንግድ ወይም ሌላ ነገር ካልሆነ በቀር ሌላ የክርስትና መንገድ ግን የለም። 
ይህን ጉዳይ “ኤቫንጄሊካሊዝም (Evangelicalism) በሚለው ርእስ ለብቻው ተዳስሷል። 
o “ክርስቶስ የቤተ ክርስቲያን መሠረት ሲሆን፣ ቤተ ክርስቲያንም የቤተ እምነት መገኛ ምክንያት እና መሠረት እንደሆነች 
መዘንጋት የለበትም።” (ገጽ 292) 
o “ሰው ምራቁንና ሃይማኖቱን ይወዳል” አንድ የአገር አዋቂ እንዳሉት ስሙን እንጂ ውስጡን በትክክል ለማናውቀው 
አገር በቀል “የክርስትና” ሃይማኖታችን ጥብቅና ለመቆም መቁረጣችን መልካም ሆኖ ሳለ፣ አስደንጋጭ የሚሆነው 
ክርስትናችን በመጽሐፍ ቅዱስ ከተገለጠው የክርስቶስ ትምህርት ጋር በብዙ መጣረሱ ነው።” (ገጽ 42) 
➢ እንደዚህ ያልከው ተሐድሶ ፕሮቴስታንትን በተመለከተ ከሆነ ትክክል ነህ፣ የእናንተ “ክርስትና” ስሙ ብቻ እንጂ 
ይዘቱ ከመጽሐፍ ቅዱስ ጋር ተቃራኒ ነው፣ ስለዚህ ይህን ማለትህ ያስመሰግንሃል። ሆኖም ግን እንደዚህ ያልከው 
የኢትዮጵያ ኦርቶዶክስ ተዋሕዶ ቤተ ክርስቲያንን በተመለከተ ከሆነ ግን፣ ፍጹም ስህተት ነው። አስተምህሮዋ 
ከመጽሐፍ ቅዱስ ጋር በምንም አይጣረስም። አንተ “ይጣረሳል” የሚመስልህ አላፊ አግዳሚ ሲያወራ 
የምትሰማውንና በየትም ተጽፎ የምታገኘውን ሁሉ የቤተ ክርስቲያኒቷ አስተምህሮ ነው እያልክ የእርሷ ያልሆነውን 
እየሰጠህ ካልሆነ በስተቀር አስተምህሮዋ መጽሐፍ ቅዱስን በትክክለኛው ሐዋርያዊና አበዋዊ መንገድ የሚገልጥና 
የሚኖር ሕይወት ነው። 
o “እኛ ብቻ አዋቂና እኛ ብቻ በዓለም ላይ ትክክለኛ እንደሆንን መናገራችን መረን መውጣታችንን አመልካች ነው።” (ገጽ 
197) 
ሃይማኖት እና እምነት 
ከሁሉ አስቀድሞ ሃይማኖት የሚለው ቃል እና እምነት የሚለው ቃል አንድ ናቸው? ወይስ የተለያዩ? ግንኙነታቸውና 
ልዩነታቸውስ ምንድን ነው? የሚለውን አጥርቶ ማየት አስፈላጊ ነው። 
ሃይማኖት ምንድን ነው? 
ሃይማኖት የሚለው ቃል የሚገልጸው አንድ ሰው የሚያምነው እምነት ይዘቱ ወይም አስተምህሮው (Content of Faith) 
ምንድን ነው? የሚለውን ነው። ይህም ማለት አምነዋለሁ የሚለው ነገር መሠረታዊ ስለሆኑት ጉዳዮች ምን ምን ይላል? የሚለውን 
ማለት ነው። ሃይማኖት አንድ ሰው እውነት ነው ብሎ የያዘውን ነገር ምንነት የሚያመለክት ቃል ነው። ለምሳሌም ቅዱስ ጳውሎስ 
ከአሳዳጅነት ከተመለሰ በኋላ “ነገር ግን፣ ቀድሞ እኛን ያሳድድ የነበረ፥ እርሱ በፊት ያጠፋው የነበረውን ሃይማኖት አሁን ይሰብካል” 
ሲል ይን የሚገልጽ ነው። ገላ. 1፡23 እንዲሁም “ለቅዱሳን አንድ ጊዜ ፈጽሞ ስለ ተሰጠ ሃይማኖት እንድትጋደሉ 
እየመከርኋችሁ . . ." (ይሁዳ 3) ሲል፣ “እንደ ተማራችሁም በሃይማኖት ጽኑ” (ቆላ. 2፡7) ሲል ይህን የሚያስረዳ ነው። 
እምነት ምንድን ነው? 
እምነት ደግሞ አንድ ሰው አምነዋለሁ በሚለው ነገር ላይ ያለው መታመን ነው። እምነት አንድ ሰው እውነት ነው ብሎ ለያዘውና 
አምነዋለሁ ለሚለው ነገር ያለው ውስጣዊ መታመን ነው። ስለዚህ ሃይማኖት አጠቃላይነት ያለው ሲሆን እምነት ደግሞ ግላዊነት 
ያለው ነው። 
በአገላለጽ ደረጃ ግን ሃይማኖትም እምነት፣ እምነትም ሃይማኖት እየተባሉ ሲጠሩ እናገኛለን። ይህ በመጽሐፍ ቅዱስም ሆነ 
በአጠቃላይ የጽሑፍም ሆነ የንግግር ባህል በስፋት የተለመደ ነው። ይህ ማለት ግን ሁል ጊዜ ሁለቱም አንድ ዓይነት ነገር ናቸው 
ማለት አይደለም። 
እምነት የሚለው ቃል በውስጡ ሁለት (2) ነገሮች አሉት። እነዚህም 
1) የሚታመነው እውነት - የምናምነው አምላክ ማን ነው? ይህ አምላክ ስለ ራሱ ምን ብሏል? የሚመለከው ማን ተብሎ 
ነው? እንዴትስ ነው? አድርጉ አታድርጉ ያለውስ ምንድን ነው? በአጠቃላይ ትምህርቱ ምን ይላል? በእምነት ውስጥ 
የመጀመሪያው መሠረታዊ ጉዳይ ይህን የመሰሉት ነገሮች ናቸው። 
ይህም የእምነቱ ይዘት (Content of Faith) ምንድን ነው? የሚለው ጉዳይ ማለት ነው። ሃይማኖት ተብሎ የሚጠራው 
ይህ የእምነቱ ውስጠ ይዘት ነው። አንዱን እምነት ከሌላው እምነት የሚለየው ይህ የእምነቱ ይዘት ወይም ሃይማኖት ነው። 
ሃይማኖት “እምነት” ተብሎ ሲጠራ ወይም ሲገለጽ ይህን ለማለት ጥቅም ላይ የዋለ መሆኑን፣ ማለትም የሚታመነው ነገር 
ምን መሆኑን ለመግለጽ መሆኑን መገንዘብ ተገቢ ነው። 
2) ሁለተኛው ደግሞ አምነዋለሁ በሚለው አምላክ ላይ ያለው ግለሰባዊ መታመን ነው። ይህ መታመን ሃይማኖቱ ምንም 
ይሁን ምን አማኙ በሚያምነው ነገር ላይ ደካማም ሆነ ጠንካራ መታመን (እምነት) ሊኖረው ይችላል። ሆኖም የሚያምኑት 
ነገር (ሃይማኖታቸው) የተለያየ የሆኑ ሰዎች አማኞች ቢሆኑም ቅሉ፣ የእምነታቸው ይዘት (ሃይማኖት) ግን የተለያየ በመሆኑ 
አንድ ናቸው ሊባሉ አይችሉም። የሚያምኑ መሆናቸው ቢያመሳስላቸውም የሚያምኑት ነገር የተለያየ (እርስ በእርሱ 
የሚቃረንና አንዱ ለሌላው ስህተትና ክህደት የሆኑ ትምህርቶች) በመሆኑ ሃይማኖታቸው የተለያየ ነው። 
በእውነተኛው ሐዋርያዊና ኦርቶዶክሳዊ ክርስትና ውስጥ ያሉ አማኞች የሚያምኑት ነገር (ሃይማኖታቸው) አንድ ነው። ሆኖም 
እምነታቸው ግን ከግለሰብ ግለሰብ የተለያየ ሊሆን ይችላል፤ ምክንያቱም እምነት ማለት አንድ ሰው ከእግዚአብሔር ጋር ያለው 
ቅርበትና በእግዚአብሔር ላይ ያለው ተአምኖ ማለት ነውና። ለምሳሌም የሚከተሉትን ዓይነት እምነቶች ከመጽሐፍ ቅዱስ ማየት 
እንችላለን። 
የእምነት ዓይነቶች በመጽሐፍ ቅዱስ 
ሀ) ደካማ ወይም ጎደሎ እምነት 
• "ወዲያውም ኢየሱስ እጁን ዘርግቶ ያዘውና፣ አንተ እምነት የጎደለህ፣ ስለምን ተጠራጠርህ? አለው።” ማቴ 14፡31 
• "እናንተ እምነት የጎደላችሁ…” ማቴ 6፡30 
• "እንዲህ የምትፈሩ ስለ ምን ነው? እንዴትስ እምነት የላችሁም? አላቸው።” ማር.4፡40 
•  "በእምነት የደከመውንም ተቀበሉት፣ በአሳቡም ላይ አትፍረዱ።” ሮሜ 14፡1 
ለ) የሚዘገይ እምነት 
• እርሱም፣ እናንተ የማታስተውሉ፣ ነቢያትም የተናገሩትን ሁሉ ልባችሁ ከማመን የዘገየ . . "ሉቃ. 24፡25 
ሐ) ውስን እምነት 
• “ማርታም ኢየሱስን፣ ጌታ ሆይ፣ አንተ በዚህ ኖረህ ብትሆን ወንድሜ ባልሞተም ነበር ... አለችው ዮሐ.11፡21 
መ) የሚያድግ እምነት 
•  “ወንድሞች ሆይ፣ እምነታችሁ እጅግ ስለሚያድግ … ስለ እናንተ እግዚአብሔርን እንደሚገባ ልናመሰግን ግድ አለብን።” 
2 ተሰ. 1፡3 
ሠ) ታላቅ እምነት 
• “ኢየሱስም ሰምቶ ተደነቀና ለተከተሉት እንዲህ አለ፣ እውነት እላችኋለሁ፣ በእስራኤል እንኳ እንዲህ ያለ ትልቅ እምነት 
አላገኘሁም፡፡” ማቴ.8፡10 
ረ) ተራራ ማፍለስ የሚችል እምነት 
• “እውነት እላችኋለሁ፣ የሰናፍጭ ቅንጣት የሚያህል እምነት ቢኖራችሁ፣ ይህን ተራራ፣ ከዚህ ወደዚያ እለፍ ብትሉት 
ያልፋል፤ የሚሳናችሁም ነገር የለም።” ማቴ. 7፡20-21 
ሰ) እንደ ጌታችን ኢየሱስ ክርስቶስ መሥራት የሚያስችል እምነት 
• “እውነት እውነት እላችኋለሁ፣ በእኔ የሚያምን እኔ የማደርገውን ሥራ እርሱ ደግሞ ያደርጋል፤ ከዚህም የሚበልጥ 
ያደርጋል።” ዮሐ. 14፡12 
እነዚህ ሁሉ በእምነታቸው ከደካማ እምነት አንሥቶ እንደ ጌታችን መሥራት እስከሚያስችለው ፍጹም የሆነ እምነት ድረስ ያሉት 
ግለሰቦች የእምነታቸው መጠንና ደረጃ የተለያየ ቢሆንም የሚያምኑት እምነት (ሃይማኖት) ግን አንድ ነው። በዘጠና ዘጠኝ ዓመቱ 
ልጅ ትወልዳለህ ሲባል ከእርሱ በፊት ለዚህ ምስክር ተደርጎ የሚጠቀስ ሌላ ማንም ሰው ባልነበረበትና የተጻፈ መጽሐፍም ሆነ 
አስተማሪ ባልነበረበት ዘመን ያመነው፣ ይህ እምነቱም ጽድቅ ሆኖ የተቆጠረለት አብርሃም፣ እና ከአብርሃም ጀምሮ በእርጅና 
ዘመናቸው ልጅ ያገኙ ብዙ ምስክሮች ባሉበትና ብዙ መጻሕፍት በተጻፉበት ዘመን እየኖረ ልጅ ትወልዳለህ ሲባል የተጠራጠረው 
ዘካርያስ፤ ሁለቱም የሚያመልኩት አምላክ አንድ ነው፣ የሚያምኑት ነገር አንድ ነው። ማለትም ሃይማኖታቸው አንድ ነው። ነገር 
ግን በዚያው አንድ ሃይማኖት ውስጥ እያሉ የእምነታቸው ደረጃ ግን የተለያየ ነበር። አብርሃም እምነቱ ፍጹም ሲሆን ዘካርያስ 
ደግሞ ተጠራጥሯል። ስለዚህ ቅዱስ ጳውሎስ “አንድ ሃይማኖት” ያለው እምነትን አይደለም። እምነትማ ከላይ እንዳየነው ከሰው 
ሰው የተለያየ ነው። ከደካማ እምነት ጀምሮ ተራራን እስከማፍለስ ድረስ ሙሉ የሆነ የተለያየ እምነት አለና። 
ቅዱስ ጳውሎስ በሮሜ መልእክቱ ላይ “እግዚአብሔር ለእያንዳንዱ የእምነትን መጠን እንዳካፈለው" ብሎ የገለጸው ሃይማኖትን 
ማለቱ አይደለም። ሮሜ 12፡3 ምክንያቱም ሃይማኖትማ ለእያንዳንዱ የማይከፈልና የማይለያይ መሆኑን “አንድ ሃይማኖት” ብሎ 
አስረግጦ ተናግሯል። ኤፌ. 4፡5 ስለዚህ እምነት ከሰው ሰው የሚለያይ ግለሰባዊ ነው፣ ሃይማኖት ግን ከእግዚአብሔር የተሰጠ 
አንድና ብቸኛ ነው። አለዚያማ ይህ ለእያንዳንዱ እንደ ተሰጠው መጠን የሆነው እምነት “አንድ ሃይማኖት” ተብሎ ከገለጸው ጋር 
እንዴት ይስማማል? እንደዚሁም  እንደ ተሰጠንም ጸጋ ልዩ ልዩ ስጦታ አለን፤ ትንቢት ቢሆን እንደ እምነታችን መጠን ትንቢት 
እንናገር” በማለት እምነት እንደየ አማኙ ጸጋና የሕይወት ሁኔታ ከሰው ሰው የሚለያይ መሆኑን በማያሻማ ሁኔታ አስረድቷል። 
ሮሜ 12:6 
እምነት እንዲህ ከሰው ሰው የሚለያይ ሲሆን፣ በአንጻሩ እነዚህ በተለያየ የእምነት ደረጃ ያሉ ክርስቲያኖች የሚያምኑት እውነት - 
ሃይማኖት - ግን አንድ ነው። ይህች አንዲት ሃይማኖት ከሰው ሰው የማትለያይ፣ ከአንዱ ከእግዚአብሔር ለመዳናችን አንድ ጊዜ 
የተሰጠች እውነት ናት። ሐዋርያው ቅዱስ ይሁዳ “ለቅዱሳን አንድ ጊዜ ፈጽሞ ስለ ተሰጠ ሃይማኖት እንድትጋደሉ እየመከርኋችሁ 
እጽፍላችሁ ዘንድ ግድ ሆነብኝ" ብሎ የገለጸው ይህን መሠረታዊ እውነት ነው። ይሁ. 3 
በመጽሐፍ ቅዱስ ይህ ሃይማኖት እንደየ አገባቡና ዐውዱ አንዳንድ ጊዜ እምነት፣ ሌላ ጊዜ ደግሞ “ትምህርት” ተብሎ ተገልጾ 
እናገኛለን። የግሪኩ ቃል ግሡ πιστεω - ፒስቴዎ- ሲሆን ማመን ማለት ነው። πιστιv - ፒስቲን ደግሞ እምነት ማለት ነው። 
ይህ የግሪክ ቃል ሃይማኖትንም፣ እምነትንም ሁለቱንም እንደየአግባቡ የሚገልጽ ቃል ነው። ከላይ እንዳየነው በመጽሐፍ ቅዱስ 
ውስጥ ሃይማኖት እና እምነት የሚሉት ቃላት ብዙ ጊዜ በተወራራሽነት ጥቅም ላይ ውለው እናገኛለን። እንደዚሁም ደግሞ 
መጽሐፍ ቅዱስ ሃይማኖትን διδασκαλία - ትምህርት (አስተምህሮ) በሚል ቃልም ይገልጸዋል። ለአብነትም ይህን የሚያሳዩ 
የተወሰኑ የመጽሐፍ ቅዱስ ጥቅሶችን እንመልከት። 
ሃይማኖትን πιστιv  - ፒስቲን - እምነት በሚለው ሲገልጸው፡- 
• “አንድ ሃይማኖት - πιστιv - ፒስቲን” ኤፌ. 4፡5 
• “... ከካህናትም ብዙ ሰዎች ለሃይማኖት ( πιστιv - ፒስቲን) የታዘዙ ሆኑ።” የሐዋ. 6፡7  
•  “ቀድሞ እኛን ያሳድድ የነበረ፣ እርሱ በፊት ያጠፋው የነበረውን ሃይማኖት ( τηv πιστιv - ቴን ፒስቲን - to the 
Faith) አሁን ይሰብካል ተብሎ ሲነገር ይሰሙ ነበር” ገላ. 1፡23 
• “ይህም፣ ተመሥርታችሁና ተደላድላችሁ ከሰማችሁትም ከወንጌል ተስፋ ሳትናወጡ፣ በሃይማኖት (  τü πιστει – ቱ 
ፒስቴይ - in the Faith) ጸንታችሁ ብትኖሩ ይሆናል።” ቆላ. 1፡23 
በእነዚህ ጥቅሶች ላይ በግሪኩ የተገለጸው ሐሳብ ሃይማኖትን የሚገልጽ በመሆኑ፣ የአማርኛው መጽሐፍ ቅዱስ እነዚህ ቦታዎች 
ላይ “ሃይማኖት” ብሎ መተርጎሙ በግሪኩ ያለውን ሐሳብ በትክክለኛ ሁኔታ የሚገልጽ ትክክለኛ አተረጓጎም ነው። 
ከዚህ ቀጥሎ ደግሞ ሃይማኖትን - διδασκαλία - ዲዳስካሊያ - አስተምህሮ ወይም ትምህርት በሚለው ቃል ሲገልጸው 
እንመልከት። 
• “እንደ ስሕተት ሽንገላ ባለ ተንኮል በሰዎችም ማታለል ምክንያት በትምህርት ( διδασκαλίας - ዲዳስካሊያስ) ነፋስ 
ሁሉ እየተፍገመገምን ወዲያና ወዲህም እየተንሳፈፍን ሕፃናት መሆን ወደ ፊት አይገባንም።” ኤፌ. 4፡14 
• “ወደ መቄዶንያ በሄድሁ ጊዜ፣ አንዳንዶች ልዩ ትምህርትን ( διδασκαλειv - ዲዳስካሌይን - other doctrines) 
እንዳያስተምሩ . . . ልታዛቸው በኤፌሶን ትቀመጥ ዘንድ ለመንሁህ፤ .. .” 1 ጢሞ. 1፡3-4 
• “ይኸውም, . . . የብሩክ እግዚአብሔርንም ክብር እንደሚገልጥ ለእኔ አደራ እንደ ተሰጠኝ ወንጌል የሆነውን ደኅና 
ትምህርት (  διδασκαλία – sound teaching) ለሚቃወም .. ” 1 ጢሞ 1፡3-4 
• ለራስህና ለትምህርትህ ( τη διδασκαλίας – to the teaching) ተጠንቀቅ በእነዚህም ጽና፤ ይህን ብታደርግ፥ 
ራስህንም የሚሰሙህንም ታድናለህና።” 1 ጢሞ 4፡16 
• “አንተ ግን ሕይወት ለሚገኝበት ትምህርት (τη ὑγιαινού διδασκαλίας- sound teaching) የሚገባውን 
ተናገር።” ቲቶ 2፡1 
• “ልዩ ልዩ ዓይነት በሆነ በእንግዳ ትምህርት [διδαχαῖς (teachings) ποικίλαις (various) και (and) ξέναις 
(strange)] አትወሰዱ።” ዕብ. 13:9 
• “ለሚወጣ ሁሉ በክርስቶስም ትምህርት ለማይኖር ሰው ( διδαχῇ τou  Χριστοῦ _ abides not in the 
teaching of Christ) አምላክ የለውም፤ በክርስቶስ ትምህርት ለሚኖር አብና ወልድ አሉት። ማንም ወደ እናንተ 
ቢመጣ ይህንም ትምህርት ( τηv διδαχῇv- the teaching) ባያመጣ በቤታችሁ አትቀበሉት ሰላምም 
አትበሉት፤ . .”2 ዮሐ. 9-10 
• “ወዳጆች ሆይ፣ . . . ለቅዱሳን አንድ ጊዜ ፈጽሞ ስለ ተሰጠ ሃይማኖት ( πίστεις (Faith)  üπαξ (once) 
παραδοθείσῃ (delivered) τη (for the) ἁγίοις (Saints) faith which was once delivered) 
እንድትጋደሉ እየመከርኋችሁ እጽፍላችሁ ዘንድ ግድ ሆነብኝ።" ይሁ 3 
ስለሆነም ከእነዚህ የመጽሐፍ ቅዱስ ቃሎች በግልጽ እንደምንረዳው፣ ሃይማኖት “እምነት” ተብሎም ተገልጿል፣ “ትምህርት” 
ተብሎም ተገልጿል። 
ዲያቆን ያረጋል አበጋዝ 
መድሎተ ጽድቅ -ቅጽ-3 ገፅ 39-44 
ተሐድሶ ፕሮቴስታንቶች ሃይማኖትን በተመለከተ የሚሉትን ነገር ከራሳቸው ቃል ደጋግመን ሰማን። ሐሳቡ ሲጠቀልል 
በሃይማኖቶች መካከል ያለው የአስተምህሮ ልዩነት ችግር የለውም የሚል ነው። እንደዚሁም ክርስትና ሃይማኖት፣ ሃይማኖትም 
ክርስትና አይደለም የሚል ነው። ኦርቶዶክስ፣ ካቶሊክ፣ ፕሮቴስታንት መሆን ልዩነት የለውም የሚል ነው። “ዋናው እምነት እንጂ 
ሃይማኖት (አስተምህሮ) አይደለም” የሚለው ሐሳብ በፕሮቴስታንቱ ዓለምና በእነርሱ መንፈስ በተቃኙ ሰዎች ዘንድ ሰፋ ብሎ 
እየተንጸባረቀ ያለ ነገር ነው። 
ይህ ርእሰ ጉዳይ ከተወሰኑ ጊዜያት ወዲህ ዓለም አቀፋዊ በሆነ ሁኔታ እየተሠራበት ያለ ጠንከር ያለ ጉዳይ እየሆነ መጥቷል።  
ዲያቆን ያረጋል አበጋዝ 
መድሎተ ጽድቅ (ቅጽ-3) (ገጽ 16_25) 

“ እርዳታ የሚሰጡ አንዳንድ የእርዳታ ተቋማት አሉ። ለተፈናቃዮች 9 ኪሎ ብቻ ነው የሚሰጡት። በWFP ስታንዳርድ መሰረት ግን 15 ኪሎ ነበር የሚሰጠው። 

ተፈናቃዮቹ '15 ኪሎ ነው የሚገባን' ሲሉም ‘ከፈለጋችሁ ውሰዱ ካልፈለጋችሁ የተራቡ ሰዎች ስላሉ ወደ እነርሱ እንወስደዋለን’ ይባላሉ። 

የራበው፣ የተቸገረ ሰው ደግሞ አንድ ኪሎም ቢሆንም ያስፈልገዋል። አማራጭ ባለመኖሩ ምክምያት ‘እሺ’ ብሎ ይቀበላል። የቀረው ስድስት ኪሎ እርዳታ ለማን እንደሚሰጥ አይታወቅም።

በዚህ ጉዳይ እየተቸገሩ ነው ያሉት መድኃኒትም የለም። ከአይዲፒ ወደ ማኀበረሰቡ ተቀላቅለው የሚቆዩ ጭራሽ እርዳታ የሚባል አይሰጣቸውም ማህበረሰቡ ነው የሚሸፍንላቸው። 

እያገዛቸው የነበረው ህብሰተሰቡም አሁን አይደለም ማገዝ ከነበረው ጦርነት ጋር ተያይዞ ለራሱም እየቸገረው ነው። ስለዚህ ችግሩ እየተባባብ ሂዷል። በተለይ ለተፈናቃዮች ስቃይ ነው ” ብለዋል። 

አቶ ፀሐዬ ስለመጠለያው ምን አሉ ?

“ ዝናብ ሲዘንብ ውሃው ድንኳን ውስጥ ይገባል። ከታችም ከላይም ውሃ ነው። ተፈናቃዮቹ በዚህ በጣም ተቸግረዋል። ወደ ቄያቸው እስካልተመለሱ ድረስ መፍትሄ የለም። የኢትዮጵያ መንግስትም ያውቀዋል። 

ተፈናቃዮች ከቀን ወደ ቀን ቁጥራቸው እየተመናመነ እየሄደ ነው ያለው። ወደ ቄያቸው ተመልሰው የነበሩ ተመላሾችም በጸጥታ ችግር ምክንያት ወደ አይዲፒ ተመልሰው እየገቡ ነው። 

እስኪመለሱ ድረስ እንኳ እርዳታ በአግባቡ ይሰጣቸው። ለዜጎቹ የሞት ፍርድ ውሳኔ እየተወሰነ እንደሆነ ነው የምንቆጥረው። ብዙ ጊዜ መግለጫ ሰጥተናል፤ ለሚመለከተው አካል ሪፓርት አድርገናል ግን ለውጥ የለም ”ሲሉ ተናግረዋል።

ትምህርት ቤቶች መጠለያ በመሆናቸው እየደረሰ ስለው ጉዳት ምን አሉ ?

“ተፈናቃዮች ታመው መተኛት አይችሉም። ምክንያቱም ከላይ ተማሪዎች አሉ። ግራውንዱ በአይዲፒ ተይዟል። ተማሪዎችም በአግባቡ መማር አልቻሉም።

የትምህርት ጥራትም አለ ብሎ መናገር አይቻልም። እስከ 90 ሆነው የሚቀመጡ ተፈናቃዮች አሉ። 90 አይደለም በስብሰባ በትምህርት ቤትም እየቀረ ነው። ስለትምህርት ጥራት ሳይሆን መፅሐፍ ተሸፍኗል? አልተሸፈነም? ስለሚለው ነው እያወራን ያለነው ” ብለዋል።

ቲክቫህ ኢትዮጵያ
አዲስ አበባሽሬ ከተማ ብቻ አምና 550 ተፈናቃዮች በረሃብና ረሃብ በወለደው በሽታ ሞተዋል። ባለፉት 3 ወራት በአክሱም ብቻ 8 ሰዎች ሞተዋል ” - ጽሕፈት ቤቱ

በትግራይ ክልል የተፈያቃዮች የሞት ቁጥር ከአምናው አንጻር ዘንድሮ እንደሚጨምር፣ ባለፉት ሦስት ወራት በአክሱም ብቻ 8 ተፈናቃዮች በረሃብና በሽታ እንደሞቱ የኢትዮጵያ ዕንባ ጠባቂ ተቋም የክልሉ ቅርንጫፍ ጽ/ቤት ለቲክቫህ ኢትዮጵያ ገለጸ።

የተፈናቃዮችን ሁኔታ ቁጥጥር የማድረግ ሥራ እንደሚሰራ፣ በአምናው ቁጥጥሩ በሽሬ ብቻ 550 ሰዎች በረሃብና በበሽታ እንደሞቱ፣ የዘንድሮው የሟቾ መረጃ እየተሰባሰበ እንደሆነ፣ የሟቾች ቁጥር ማሻቀቡ እንደማይቀር ጽ/ቤቱ ከወዲሁ ጠቁሟል።

ለዚህም ምክንያቱ ለተፈናቃዮች እርዳታ በአግባቡ እየደረሰ ባለመሆኑና እርዳታ ሰጪ ተቋማት ድጋፋቸውን እያቋረጡ በመሆኑ እንደሆነ የጽሕፈት ቤቱ ኃላፊ አቶ ፀሐዬ እምባዬ አስረድተዋል።

አቶ ፀሐዬ አክለው ለቲክቫህ ኢትዮጵያ ምን አሉ ?

“ ዘንድሮ የሟቾች ቁጥር መጨመር ብቻ ሳይሆን በከፍተኛ ደረጃ ነው የሚጨምረው። በአክሱም ሦስት ወራት 8 ሰዎች ናቸው የሞቱት  ጉዳዩ እጅግ አሳሳቢ ነው።

ቁጥጥር ካደረግንበት ከ2016 ዓ/ም ጀምሮ ያለው የሞቱ መጠን በጣም ነው የሚጨምረው። ምክንያቱም ችግሩ እየጨመረ ነው፤ የእርዳታ ተቋማት እያቋረጡ ነው። WFPም 'አቋርጣለሁ' እያለ ነው። CRCም እርዳታ አቋርጧል።

ከለየናቸው 19 ክፍተቶች የተስተካከሉት አምስት ብቻ ናቸው። እነዚህም ስለዳታ የሚያወሱ እንጂ ዋናው ግን ተፈናቃዮችን ወደ ቄያቸው መመለስ ነው። አልተመለሱም።

ላመመለሳቸው ምክንያትም በረሃብ ለሞት እየተዳረጉ ይገኛሉ። አፕዴት የሆነ ዳታ በደብዳቤ ጠይቀናል፤ በትግራይ ደረጃ የተቀናጀ መረጃ ሲደርስ እናሳውቃችኋለን።

በሽሬ ከተማ ብቻ አምና ቁጥጥር ስናደርግ 550 ተፈናቃዮች በረሃብና ረሃብ በወለደው በሽታ ሞተዋል። እስካሁን የሞት ደረጃው የት ደርሶ ይሆናል? የሚለውን መገመት አይከብድም። ምክንያቱም እርዳታ የለም ማለት ይቻላል።

በዚህ ሦስት ወራትም በአክሱም ከተማ ብቻ 8 ሰዎች ናቸው የሞቱት ” ብለዋል።

አሁን በተፈናቃይ መጠለያ ካምፖች የተከሰቱ በሽታዎች አሉ ? ሲል ቲክቫህ ኢትዮጵያ የጠየቅናቸው ኃላፊው ፥ “ የጉንፋን፣ የተቅማጥ ጉዳይ ኮመን ነው። በአንድ ክፍል ከ50 ሰዎች ተፋፍገው ይኖራሉ ” ሲሉ መልሰዋል።

“ አብዛኛዎቹ ተፈናቃዮች በትምህርት ቤቶች ነው ያሉት። በድንኳንም የተቀመጡ አሉ። በአንድ ድንኳን እስከ 5 የቤተሰብ አባላት ናቸው የሚቀመጡት ” ነው ያሉት።

(ተጨማሪ አለን፤ በቀጣይ ይቀርባል)

ቲክቫህ ኢትዮጵያ
አዲስ አበባTIKVAH-ETHIOPIA, [5/19/2025 3:10 AM]
" የጤና ባለሙያዎች ጉዳይ አሳሳቢ ደረጃ ደርሷል " - ማኅበሩ

የኢትዮስፕየ ነርሶች ማህበር ፥ የጤና ባለሙያዎች ጉዳይ አሳሳቢ ደረጃ መድረሱን ገለጸ። ጥያቄ ስለጠየቁ የታሰሩ ባለሙያዎች እንዲፈቱ እንዲሁም ዛቻና ማስፈራሪያዎች እንዲቆሙ ጠይቋል።

ማህበሩ ይህን ያለው በተለያዩ የሀገሪቱ አከባቢዎች እየተካሄደ ባለዉ የጤና ባለሙያዎች ወቅታዊ እንቅስቃሴ ዙሪያ በላከው መግለጫ ነው።

ማህበሩ ፤ አሳሳቢ ደረጃ ላይ ለደረሰው የጤና ባለሙያዎች ጉዳይ መንግስት ትኩረት እንዲሰጥ ጠይቋል።

ማህበሩ ምን አለ ?

- በአሁኑ ሰዓት እየተነሱ ያሉት የባለሙዎቹ እና የማህበሩ አባላት ጥያቄዎች ማለትም፦
• የተቋማት ግብዓት እጥረት መኖር 
• የደመወዝ ማነስ
• የጥቅማጥቅም አለመኖር 
• የትምህርት እድል እና የደረጃ እድገት አለማግኘት
• የስራ ቦታ ደህንነት አለማግኘት ... ለረዥም ጊዜያት ከሚመለከታቸው አካላት ጋር ለውይይት ሲቀርቡ እና አጀንዳ ሆነው የቆዩ መሆናቸውን ገልጿል። ጉዳዩ አሳሳቢ ደረጃ ላይ የደረሰ በመሆኑም ሁኔታው የመንግስትን ትኩረት እንዲያገኝ ጠይቋል።

- " የህክምና አገልግሎት ተቋርጦ ወይንም ተስተጓጉሎ ጥያቄ ማቅረብ የጤና ተቋማቱም ሆነ ጤና ሙያተኛው ማዕከል የሆኑትን ታካሚዎች ለሞት ለእንግልት የሚዳርግ በመሆኑ የምንቀበለው አይደለም " ያለው ማህበሩ " ስራዎቹ በአስቸኳይ ወደነበሩበት እንዲመለሱ ሙያተኞቹ፣ የተቋማት ሃላፊዎችም ሆነ ጤና ሚኒስቴርና ባለድርሻ አካላት አፋጣኝ ውይይት እና የመፍትሄ አቅጣጫ በማስቀመጥ የመፍትሄ አካል እንዲሆኑ " ሲል ጠይቋል።

- " ጥያቄ ጠይቃችኋል " ወይም " አስተባብራችኋል " በሚል ምክንያት በእስር ላይ የሚገኙ ጤና ባለሙያዎች እንዲፈቱ ፤ በተቋማትም ሆነ በሌሎች አካላት የሚደረጉ ዛቻና ማስፈራሪያዎችም እንዲቀሙ ጠይቋል።

- ጥያቄ ያላቸው ነርሶችም ሆነ ሌሎች ሙያተኞች ለውይይት በሚዘጋጁ መድረኮች በመገኘት ጥያቄአቸውን እንዲያቀርቡ እና ለመፍትሄ ተባባሪ እንዲሆኑ ጠይቋል።


ሾልኮ የወጣው ሚስጥራዊው ሰነድ ምንድነው ?
የእግዚአብሔር ፈቃድ እንዴት ይታወቃል? 
በዲ/ን ያረጋል አበጋዝ 
፩. የእግዚአብሔር ፈቃድ (ፈቃደ እግዚአብሔር) ምንድን ነው? 
የእግዚአብሔር ፈቃድ ስንል እግዚአብሔር ወድዶና ፈቅዶ እንዲሆን የሚያደርገውን ነገር እና 
እንዲሆን የሚፈቅደውን (ከመሆን የማይከለክለውን) ነገር ያመለክታል፡፡ የእግዚአብሔር ፈቃድ 
የእግዚአብሔር ባሕርይ የሚገለጥበት አንዱ መንገድ ነው፡፡ ለምሳሌ እግዚአብሔር ቸር ነው፣ መሐሪ 
ነው፣ ደግ ነው፣ ...ፈቃዱም እንዲሁ ነው እርሱ ወድዶና ፈቅዶ በሚያደርገው ነገር ሁሉ እነዚህ 
የባሕርያቱ መገለጫዎች፦ ቸርነት፣ ደግነት፣ ምሕረት ወዘተ አሉ፡፡ 
እንዲሁም የእግዚአብሔርን አሠራር የሚመራውና ክሂሉን የሚወስነው ፈቃዱ ነው፡፡ እግዚአብሔር 
የሚያደርገው ነገር ማድረግ የሚችለውን ሁሉ ሳይሆን ፈቃዱ የሆነውን ብቻ (ከባሕርዩ ጋር 
የሚስማማውን ብቻ) ነው የሚፈጽመው፡፡ ለምሳሌ እግዚአብሔር ዓለምን ማጥፋትና 
እንዳልተፈጠረ ማድረግ ይችላል፡፡ ነገር ግን ማድረግ ስለሚችል ብቻ (ይህን ለማድረግ ክሂል ስላለው 
ብቻ) አያደርገውም፤ ፈቃዱ ማጥፋት አይደለምና፡፡ ስለሆነም ማንኛውንም ጉዳይ እግዚአብሔር 
ማድረግ ስለሚችል ብቻ ያደርገዋል ማለት ስሕተት ነው፡፡ እርሱ የሚያደርገው ከቅድስናውና 
ከባሕርዩ ጋር ተስማሚ በሆነ መንገድ ነው፡፡ ይኽ ደግሞ ፈቃደ እግዚአብሔር የምንለው ነው፡፡ 
የእግዚአብሔር ፈቃድ እጅግ ትልቅና ረቂቅ ነው፡፡ መጽሐፍም እንዲህ ይላል 
“የጥበቡን ምስጢር ቢገልጥልህ ማስተዋሉ ብዙ ነውና።.. የእግዚአብሔርን ጥልቅ ነገር ልትመረምር 
ትችላለህን? ወይስ ሁሉን የሚችል አምላክ ፈጽመህ ልትመረምር ትችላለህን? ከሰማይ ይልቅ ከፍ 
ይላል፤ ምን ልታደርግ ትችላለህ? ከሲኦልም ይልቅ ይጠልቃል፤ ምን ልታውቅ ትችላለህ? ርዝመቱ 
ከምድር ይልቅ ይረዝማል ከባሕርም ይልቅ ይሰፋል። እርሱ ቢያልፍ፥ ቢዘጋም፥ ጉባኤንም ቢሰበስብ፥ 
የሚከለክለው ማን ነው” /ኢዮ ፲ ፩፥፮-፲/ 
1 | P a g e 
2 | Page 
 
፪. የእግዚአብሔርን ፈቃድ የምናውቀው እንዴት ነው? 
 
እግዚአብሔር ፈቃዱን ለእኛ መግለጥ ፍላጎቱ ነው፡፡ ሥነ ፍጥረትን የፈጠረው፣ ቅዱሳት መጻሕፍትን 
የሰጠው፣ በኋላም የባሕርይ ልጁን በሥጋ የላከው ፈቃዱን በግልጥ እንድናውቅ እንዲሁም በዚያ 
መሠረት እንድንመራና እንድንኖር ጽኑ ፍላጎቱና ፈቃዱ ስለሆነ ነው፡፡ ሐዋርያው “….እንደ አሳቡ ፥ 
የፈቃዱን ምስጢር አስታውቆናልና” ያለው ለዚህ ነው፡፡ /ኤፌ.፩፥፱/ 
የእግዚአብሔርን ፈቃድ የምናውቅባቸው ዋና ዋና መንገዶች 
➢ መጽሐፍ ቅዱስ 
እግዚአብሔር ፈቃዱ ምን እንደሆነ በቅዱሳት መጻሕፍት በተለያየ መንገድና ሁኔታ በግልጽ 
አስተምሮናል፡፡ ቅዱሳት መጻሕፍት የተሰጡበት ዋና ዓላማ ከእግዚአብሔር ጋር እንዴት መኖር 
እንዳለብን? ለመዳን ምን ማድረግ እንዳለብን? እግዚአብሔር የሚወድደውና የሚጠላው ምን 
እንደሆነ? አጠቃላይ የእግዚአብሔር ፈቃድና ለሰው ልጆች ያለው ዓላማ ምን መሆኑን ለእኛ 
ለመንገርና ለማሳውቅ ነው፡፡ ይኽን በተመለከተ ቅዱሳት መጻሕፍት ብዙ ይናገራሉ፡፡ 
ነቢዩ ዳዊት “እግዚአብሔር ይነግሮሙ ለሕዝቡ በመጽሐፍ ወለመላእክቲሁኒ እለ ተወልዱ 
በውስቴታ፤ እግዚአብሔር ለሕዝቡ ፥ በውስጧም ለተወለዱት አለቆቿ በመጽሐፍ ይነግራቸዋል” 
ይላል። /መዝ፹ ፮፥፮/ እንዲሁም “ከትእዛዝህ የተነሣ አስተዋልሁ፣ ስለዚህ የሐሰትን መንገድ ጠላሁ፡፡ 
ሕግህ ለእግሬ መብራት ለመንገዴ ብርሃን ነው” ይላል፡፡ /መዝ ፻ ፲ ፰፥፻ ፭/ የእግዚአብሔር ትእዛዝ 
አእምሯችንንና ልቡናችንን ፈቃዱን ለማወቅ ብሩህ የሚያደርግ ስለ መሆኑ ሲናገር ደግሞ “ትእዛዙ 
ለእግዚአብሔር ብሩህ ወያበርህ አዕይንተ- የእግዚአብሔር ትእዛዝ ብሩህ ነው ዓይንንም ያበራል” 
ይላል፡፡ /መዝ፲ ፰፥፰/ 
ቅዱስ ጳውሎስም ደቀ መዝሙሩን ጢሞቴዎስን “ከሕፃንነትህም ጀምረህ ክርስቶስ ኢየሱስን 
በማመን፥ መዳን የሚገኝበትን ጥበብ ሊሰጡህ የሚችሉትን ቅዱሳት መጻሕፍትን አውቀሃል፤” 
በማለት ዋናውና መሠረታዊ የሆነው የእግዚአብሔር ፈቃድ ማለትም የእኛ መዳን በቅዱሳት 
መጻሕፍት አማካይነት የተሰጠና የተገለጠ መሆኑን ተናግሯል፡፡/፪ጢሞ፫፥፲ ፭/ 
3 | Page 
 
 
ስለሆነም የእግዚአብሔር ፈቃዱ ምን እንደ ሆነና እንዳልሆነ በቅዱሳት መጻሕፍት በግልጽ የተነገረ 
ነው “የእግዚአብሔርን ፈቃድ እንዴት አድርጌ ላውቅ እችላለሁ? ከየትስ አገኘዋለሁ? የሚል ጭንቀት 
ሊኖር አይገባም በቅዱሳት መጻሕፍት በዓዋጅ የተነገረ ነውና። ለዚህ ደግሞ የእግዚአብሔር 
እስትንፋስ የሆኑትን የቅዱሳት መጻሕፍትን ቃል መብላትና በውስጣቸው ባለው በትምህርታቸው 
መጥገብ ግድ ይላል። ለነቢዩ ሕዝቅኤል እንዲህ ተብሎ እንደ ተነገረ- “እርሱም፦ የሰው ልጅ ሆይ 
ያገኘኸውን ብላ፣ ይህን መጽሐፍ ብላ፥ ሄደህም ለእስራኤል ቤት ተናገር አለኝ። አፌንም 
ከፈትሁ፣መጽሐፉንም አጐረሰኝ። እርሱም፦ የሰው ልጅ ሆይ አፍህ ይብላ በምሰጥህም በዚህ 
መጽሐፍ ሆድህን ሙላ አለኝ። እኔም በላሁት በአፌም ውስጥ እንደ ማር ጣፈጠ።” /ሕዝ ፫፥፩-፫/ 
 
ቅዱሳት መጻሕፍትን ያልተማረ ሰው ፈቃደ እግዚአብሔርን ለማወቅ በእጅጉ ይቸገራል። 
በአኗኗራችን፣ በአነጋገራችን፣ በምርጫዎቻችን፣ ወዘተ የምናያቸው ምስቅልቅሎችና ከፈቃደ 
እግዚአብሔር ጋር የማይስማሙ ድርጊቶቻችን አብዛኛዎቹ በቅዱሳት መጻሕፍት የተገለጠውን 
የእግዚአብሔርን ፈቃድ ጠንቅቆ ካለመረዳት የሚመነጩ ናቸው። ስለዚህ የእግዚአብሔርን ፈቃድ 
ለማወቅ ቅዱሳት መጻሕፍትን መማርና ለተማርነውም መታዘዝና ታማኝ መሆን ይገባል። በትንሹ 
ስንታመን፣ ላወቅነው ቃለ እግዚአብሔር አክብሮት ስንሰጥና በሕይወታችን መተግበር ስንጀምር 
ሌላውንም በቸርነቱ እየገለጠልንና እየረዳን ይሄዳል። ፈቃዱን ለማድረግ የሚጥርን ሰው 
እግዚአብሔር የበለጠውን የጥበቡን በር እየከፈተለት ይሄዳል። ጌታችንና መድኃታችን ኢየሱስ 
ክርስቶስ “ፈቃዱን ሊያደርግ የሚወድ ቢኖር እርሱ ይህ ትምህርት ከእግዚአብሔር ቢሆን ወይም እኔ 
ከራሴ የምናገር ብሆን ያውቃል" ያለው ለዚህ ነው። /ዮሐ7፥07/ 
 
መጽሐፍ ቅዱሳዊውን እውነታ አዲስ በሚገጥሙ የተለያዩ ሁኔታዎች ላይ መተግበር  
መጽሐፍ ቅዱስ አጠቃላይ አቅጣጫ የሚያሳይና ዋና ዋና የሆኑ መሠረታዊ ጉዳዮችን የሚነግረን ነው 
እንጂ በእያንዳንዱ ዝርዝርና ተራ ጉዳይ ውስጥ ገብቶ እኛ በአእምሯችን እያብሰሰለልነው ያለውን 
ጉዳይ ሁሉ በቀጥታ “እንዲህ አድርግ'' ወይም “አታድርግ” እያለ የሚነግረን አይደለም። መጽሐፍ 
4 | Page 
 
ቅዱስ ሀገራት “ሕገ መንግሥት'' እንደሚሉት ያለ ነው። የሀገራት ሕገ መንግሥት የዚያን ሀገር ሕዝብ 
በተመለከተ አጠቃላይ መሠረቱን የሚጥልና ወሰኑንና ዳርቻውን የሚወስን ነው። ስለ እያንዳንዱ 
ማኅበራዊ፣ ፖለቲካዊ፣ ኢኮኖሚያዊ፣ ባህላዊ፣ ፍትሐ ብሔራዊ፤ ወንጀል ነክ፣ ወዘተ ጉዳይ ገብቶ 
አንቀጽ የሚያትት አይደለም፡፡ ነገር ግን በዚያ በሕገ መንግሥቱ መሠረትነት የተለያዩ የማስፈጸሚያ 
ሕጎችና መመሪያዎች ደረጃ በደረጃ በየዓይነቱ ይወጣሉ። 
 
መጽሐፍ ቅዱስንም በዚህ ዓይነት ሁኔታ ልናየው እንችላለን። ስለ መዳናችንና ዘለዓለማዊ ሕይወትን 
ለማግኘት ምን ማድረግ እንዳለብን በቅዱሳት መጻሕፍት በግልጽ ተነግሮናል። ከዚያ ውጭ ስላሉ 
ሌሎች ጉዳዮች ግን አጠቃላይ አቅጣጫና መመሪያ በመስጠት ዳሩንና ድንበሩን ያሳየናል እንጂ 
ዝርዝር ነገር ላይነግረን ይችላል። ለምሳሌም እያንዳንዱ ሰው በምን ዓይነት የሥራ መስክ 
መሰማራት እንዳለበት፣ ማንን ማግባት እንዳለበት፣ ምን ዓይነት ቤት እንደሚሠራ ወዘተ 
አይነግረውም፡፡ ስለዚህም የመጽሐፍ ቅዱስን ቃል በሚገባ በመማርና በማስተዋል መጽሐፍ ቅዱስ 
ላይ በግልጥ ያልተነገሩ ወይም በግልጽ ያልተናገረባቸው ጉዳዮች ሲገጥሙን ቃሉን በሚገባ የተረዳን 
ከሆነ ጥሩ መሠረትና መነሻ እናገኛለን፡፡ አጠቃላዩን የቅዱስ መጽሐፍ አቅጣጫና መመሪያ በዚያ 
በገጠመን ዝርዝር ጉዳይ ላይ በመተግበርና ከቃሉ አንጻር በመመዘን ምን ማድረግ እንደሚኖርብንና 
እንደማይኖርብን ፍንጭ እናገኛለን፡፡ 
➢ ከሌሎች ሕይወት መማር 
ከእኛ በፊት ኖረው ካለፉትም ሆነ በዘመናችን ካሉት ከሌሎች ወገኖቻችንም ለእኛ ጠቃሚ የሆኑ ብዙ 
ትምህርቶችን ማግኘት እንችላለን፡፡ እነ ማን ምን አድርገው ከእግዚእብሔር ፈቃድ አፈነገጡ? ምንስ 
ገጠማቸው? የእግዚአብሔርን ፈቃድ ፈጸሙ የተባሉትስ ምን ስላደረጉና እንዴት ስለኖሩ ነው? 
የሚለውን ካለፉ ወገኖቻችን (ከደጋጎቹና ከጻድቃን ብቻ ሳይሆን ከክፉዎቹና ከዓመጸኞችም) ሰፊ 
ትምህርት ማግኘት እንችላለን፡፡ መጽሐፍ ቅዱስ የደጋጎቹን ብቻ ሳይሆን የከፉዎቹንም ሰዎች ታሪክ 
ጽፎ አስቀምጦልናል፡፡ ከደጋጎቹም መርጦ ጥሩ ጥሩ ነገራቸውን ብቻ ሳይሆን ድቀታቸውንና 
ስሕተታቸውንም ሳይደብቅ የጻፈልን ሁለቱም አስተማሪ ስለሆነ ነው፡፡ የደጋጎቹ እነርሱን 
እንድንመስል፤ የክፉዎቹ ደግሞ እነርሱን እንዳንከተልና ስሕተታቸውንና ጥፋታቸውን እንዳንደግም 
5 | Page 
 
ነው፡፡ ታላቁ አባታችን ቅዱስ ጳውሎስ እሥራኤላውያን ከግብጽ ሲወጡና ከዚያም ኋላ በመንገድ 
ላይ እያሉ ያደረጉትንና የደረሰባቸውን ካስታወሰ በኋላ “ይህም ሁሉ እንደ ምሳሌ ሆነባቸው፥ 
እኛንም የዘመናት መጨረሻ የደረሰብንን ሊገሥጸን ተጻፈ” ያለው ለዚህ ነው፡፡ /፩ቆሮ ፲፥ ፩-፲ ፩/ 
ከመጽሐፍ ቅዱስ መጻሕፍት መካከል ብዙ የታሪክ መጻሕፍት አሉ፡፡ (ለአብነትም፣ መጽሐፈ ኢያሱ፣ 
መጽሐፈ መሳፍንት፣ መጽሐፈ ሩት፣ መጽሐፈ ሳሙኤል ቀዳማዊና ካልዕ፣ መጽሐፈ ነገሥት ቀዳማዊ 
እና ካልዕ፣ መጽሐፈ ዜና መዋዕል ቀዳማዊ እና ካልዕ ፣የሐዋርያት ሥራ)፡፡ የእነዚህ መጻሕፍት 
ትምህርት አሰጣጥም እንደ ሕጉ መጻሕፍት አድርግ አታድር በሚል ዓይነት ሳይሆን ከነገሥታቱ፣ 
ከነቢያቱ፣ ከሕዝቡ ከክፉውም ከደጉም ታሪክ እንድንማር ማድረግ ነው፡፡ ከዚያ ሁሉ ሰፊ የታሪክ 
ማዕድ ፈቃደ እግዚአብሔር ምን እንደ ሆነና እንዳልሆነ እጅግ ብዙ ትምህርት እናገኛለን፡፡ 
 
➢ መጸለይና በማንኛውም በምናደርገው ነገር ሁሉ እግዚአብሔር እንዲመራን ለእርሱ 
አሳልፎ መስጠት 
እግዚአብሔር ፍላጎታችንንና ሁለንተናችንን የሚያውቅ መሆኑ ግልጽ ቢሆንም እኛ ግን በግልጽ 
ለእርሱ መንገርና ፈቃዱን መጠየቅ ይኖርብናል፡፡ በየዕለቱ አዳዲስ ጉዳዮች ሲገጥሙን እርሱ 
እንዲመራንና የእኛ ፈቃድ ሳይሆን የእርሱ ፈቃድ ብቻ እንዲፈጸም መጠየቅ ይገባናል፡፡ 
እሥራኤላውያን የዮርዳኖስን ወንዝ ተሻግረው ምድረ ርስት ሊገቡ ሳለ ከተለያዩ አሕዛብ ጋር 
በጦርነት ላይ ነበሩ፡፡ ኢያሱ በኢያሪኮና በጋይ ያደረገውን ሰሙ፡፡ በዚህ ጊዜ ገባዖናውያን ከተባሉት 
ሕዝብ መካከል ተወጣጥተው የተላኩ ሰዎች ወደ ኢያሱ ወልደ ነዌ መጥተው ስላደረጉት ነገር 
መጽሐፍ ቅዱስ ሲናገር እንዲህ ይላል፦ 
“የገባዖን ሰዎች ግን ተንኰል አደረጉ፤ ለራሳቸውም ስንቅ ያዙ በአህዮቻቸውም ላይ አሮጌ ዓይበትና 
ያረጀና የተቀደደ የተጠቀመም የጠጅ አቁማዳ ጫኑ፡፡ ያረጀ የተጠቀመም ጫማ በእግራቸው 
አደረጉ፤ አሮጌም ልብስ ለበሱ ለስንቅም የያዙት እንጀራ ሁሉ የደረቀና የሻገተ ነበረ፡፡ ኢያሱም ወደ 
ሰፈረበት ወደ ጌልገላ ሄደው ለእርሱና ለእስራኤል ለዎች- ከሩቅ አገር መጥተናል፣ አሁንም ከእኛ ጋር 
ኪዳን አድርጉ አሉ፡፡ የእስራኤልም ሰዎች ምናልባት በመካከላችን የምትቀመጡ እንደ ሆነ እንዴትስ 
ከእናንተ ጋር ቃል ኪዳን እናደርጋለን? አሏቸው፡፡ ኢያሱንም እኛ ባሪያዎችህ ነን አሉት፡፡ 

 
“ኢያሱም፡ እናንተ እነማን ናችሁ? ከወዴትስ መጣችሁ? አላቸው፡፡… እነርሱም አሉት፡- ከአምላክህ 
ከእግዚአብሔር ስም የተነሣ እጅግ ከራቀ አገር ባሪያዎችህ መጥተናል፡፡ ዝናውንም፥ በግብጽም 
ያደረገውን ሁሉ፥ በዮርዳኖስ ማዶም በነበሩት በሁለቱ በአሞራውያን ነገሥታት፣ በሐሴቦን ንጉሥ 
በሴዎን፣ በአስታሮትም በነበረው በባሳን ንጉሥ በዐግ ያደረገውን ሁሉ ሰምተናል። 
ሽማግሌዎቻችንም በምድራችንም የሚኖሩት ሁሉ፦ ለመንገድ ስንቅ በእጃችሁ ያዙ፥ 
ልትገናኟቸውም ሂዱ፣ እኛ ባሪያዎቻችሁ ነን፣ አሁንም ከእኛ ጋር ቃል ኪዳን አድርጉ በሏቸው አሉን፡፡ 
ወደ እናንተ ለመምጣት በተነሣንበት ቀን ይህን እንጀራ ትኩሱን ለስንቅ ከቤታችን ወሰድነው፣ 
አሁንም እነሆ ደርቋል ሻግቷልም፡፡ እነዚህም የጠጅ አቁማዳዎች አዲስ ሳሉ ሞላንባቸው፣ እነሆም 
ተቀድደዋል፤ መንገዳችንም እጅግ ስለ ራቀብን እነዚህ ልብሶቻችንና ጫማዎቻችን አርጅተዋል። 
ሰዎቹም ከስንቃቸው ወሰዱ፥ እግዚአብሔርንም አልጠየቁም፡፡ ኢያሱም ከእነርሱ ጋር ሰላም አደረገ 
በሕይወት እንዲተዋቸውም ከእነርሱ ጋር ቃል ኪዳን አደረገ፣ የማኅበሩም አለቆች ማሉላቸው ::” 
/ኢያ ፱፥ ፫—፳/ 
ምንም እንኳ ኢያሱ እግዚአብሔር እንደማይለየውና ከእርሱ ጋር እንደሚሆን የነገረው ቢሆንም 
እነዚህ ሰዎች መጥተው ሲጠይቁት እግዚአብሔርን በጸሎት መጠየቅ ነበረበት:: ነገር ግን ያን 
ሳያደርግ እንዲሁ የሰዎቹን ቃል በመስማት ብቻ ለገባዖናውያን ማለላቸው:: ከዚያም ነገሩ እነርሱ 
እንዳሉት ከሩቅ አገር የመጡ ሳይሆን እዚያው እሥራኤላውያን ከሰፈሩበት ቦታ አካባቢ የነበሩ ሰዎች 
መሆናቸው ታውቀ፤ “ከእነርሱም ጋር ቃል ኪዳን ካደረጉ ከሦስት ቀን በኋላ ጎረቤቶቻቸው እንደ ሆኑ 
በመካከላቸውም እንደ ኖሩ ሰሙ::” /ኢያ.፱፥ ፲ ፮/ 
እግዚአብሔርን ምን ጊዜም በጸሎት መጠየቅ የሚጠቅመው እንደዚህ ዓይነት ስሕተቶች ላይ 
ላለመውደቅ ነው፡፡ ልበ አምላክ ዳዊት “ምህረኒ እግዚኦ ለገቢረ ፈቃድከ እስመ አምላኪየ አንተ 
ወመንፈስከ ቅዱስ ይምርሐኒ በምድረ ጽድቅ፤ እንተ አምላኬ ነህና ፈቃድህን ለማድረግ 
አስተምረኝ፣ ቅዱስ መንፈስህም በጽድቅ ምድር ይምራኝ በማለት የጸለየው ለዚህ ነው:: /መዝ ፻ ፵ ፪ 
፥፲/ እንዲሁም ይኸው አባታችን ዳዊት ከፍልስጥኤማውያን ጋር በነበረበት ውጊያ ወደ ጦርነት 
ከመሄዱ በፊት “ዳዊትም፦ ወደ ፍልስጥኤማውያን ልውጣን? በእጄስ አሳልፈህ ትሰጣቸዋለህን?” 
ብሎ እግዚአብሔርን ይጠይቅ ነበር :: እግዚአብሔርም ይመልስለት ነበር፡- “እግዚአብሔርም 
ዳዊትን፦ ፍልስጥኤማውያንን በእርግጥ በእጅህ አሳልፌ እሰጣቸዋለሁና ውጣ አለው::'' /፪ ሳሙ 
፭፥፲ ፱/ ዳዊት በጦርነት ጊዜ ብቻ ሳይሆን በሁሉም ነገሩ እግዚአብሔርን ሳይጠይቅ አያደርግም ነበር:: 
“ከዚያም በኋላ ዳዊት፦ ከይሁዳ ከተሞች ወደ አንዲቱ ልውጣን? ብሎ እግዚአብሔርን ጠየቀ 
እግዚአብሔርም፦ ውጣ አለው:: ዳዊትም ወዴት ልውጣ? አለ እርሱም፦ ወደ ኬብሮን ውጣ አለው 
::” /፪ ሳሙ፪፥ ፩/ 
➢ ምክር መጠየቅ 
እግዚአብሔር በሰዎች አማካይነት የሚያስፈልገንን ነገር ሊነግረንና ሊመክረን ይችላል፡፡ በእርግጥ 
የምክር ጉዳይ ከፍተኛ ጥንቃቄ ያስፈልገዋል ጥሩ መካር እንዳለ ሁሉ መጥፎ መካርም አለና፡፡ ሰዎች 
የሚሰጡንን ምክር ከቅዱሳት መጻሕፍት፣ ከአባቶቻችን ሕይወትና ትምህርት ጋር የሚቃረን መሆን 
አለመሆኑን መመዘን የሁል ጊዜም ተግባራችን መሆን አለበት። ይኽ እንዳለ ሆኖ በውስጣችን 
ከብዶ፤ መያዣና መጨበጫው ጥፍት ብሎ የሚያስጨንቀንን ነገር ለሰዎች ስናካፍለው፤ 
እግዚአብሔር ለእኛ ካለው አባታዊ ደግነት የተነሣ በዚያ ሰው አማይነት ውስጣችንን ሊነግረንና 
የፈቃዱን አቅጣጫ ሊያመለከተን ይችላል፡፡ 
➢ እግዚአብሔርን መውደድ 
ለእግዚአብሔር ያለን ፍቅር እየጨመረ በሄደ መጠን፣ እርሱን አምላካችንን የበለጠ በወደድነው 
መጠን እርሱ የሚወድደውን የበለጠ እያወቅን እንሄዳለን፡፡ 
እናት ልጇ የሚፈልገውን ነገር ፍላጎቱን በቃላት መግለጽ ከመቻሉ በፊት ታውቀዋለች፡፡ እኛም 
እንዲሁ ነው፡፡ እግዚአብሔርን በወደድነው መጠን እርሱን ደስ የሚያሰኘውን ነገር የበሰጠ እያወቅን 
እንመጣለን፡፡ በአንጻሩም ደግሞ ለእርሱ ያለን ፍቅር እየደከመ በሄደ መጠን ፈቃዱን ማወቅና 
7 | P a g e 
መለየት እየተሳነን ይሄዳል፡፡ ፍቅረ እግዚአብሔር የሕግጋቱ ሁሉ መጀመሪያና መጠቅለያ የሆነው 
ለዚህ ነው፡፡ 
➢ የመንፈስ ቅዱስን ድምፅ ማዳመጥ 
ምናልባት እያደረግነው ያለው ነገር ወይም ልናደርገው በሒደት ላይ ያለው ጉዳይ የእግዚአብሔር 
ፈቃድ ያልሆነ ነገር ከሆነ መንፈስ ቅዱስ በውስጣችን ይናገራልና ያን ማዳመጥ ይገባል፡፡ ከውስጣችን 
በጸጥታ ውስጥ ሲናገረን እንሰማዋለን፡፡ ውስጣችን ዕረፍት እንዲያጣ ምቾት እንዳይሰማን . . . 
የሚያደርግ ነገር ካለ እንዲህ ዓይነቱ ስሜት ሁል ጊዜም ከእግዚአብሔር ነው ብሎ መደምደም 
ባይቻልም ምናልባት የመንፈስ ቅዱስ ድምፅም ሊሆን ይችላልና ማዳመጡ መልካም ነው፡፡ 
➢ ሕሊናን ማዳመጥ 
ሐዋርያው “ስለ ቊጣው ብቻ አይደለም፣ ነገር ግን ስለ ሕሊና ደግሞ መገዛት ግድ ነው” እንዳለ 
ሕሊናን ማዳመጥም ተገቢ ነው፡፡ /ሮሜ፲ ፫፥፭/ ሕሊናችን አንድ ነገ የእግዚአብሔር ፈቃድ መሆን 
አለመሆኑን የምንለካበት ሚዛን ነው፡፡ ስለዚህ ሕሊናችንን ለፍላጎታችን ሳናስገዛና ለስሜታችን 
እንዲያደላ ሳናደርግ እንደ እውነተኛ ዳኛ አድርገን በፊታችን ያለውን ጉዳይ ከእግዚአብሔር ፈቃድ 
አንጻር እንመዝንበት፡፡ ጉዳዩ በሕሊናችን ሚዛን የማይደፋ ሆኖ ከታየን ወይም ደግሞ ሕሊናችን 
ዕረፍት ካጣ፣ ከተረበሸ ... በዚያ ጉዳይ ወይም ድርጊት ላይ ጥያቄ ምልክት አለ ማለት ሊሆን 
ይችላል፡፡ ሆኖም የራስን ስሜትና ሐሳብ ከፈቃደ እግዚአብሔር ጋር ማደባለቅ አይገባም፡፡ 
አንድ ሐሳብ ደጋግሞ በሕሊናችን ስለተመላለሰ ብቻ እውነትና የእግዚአብሔር ፈቃድ የሆነ ሊመስል 
ስለሚችል ከሥጋ ስሜትና ፍላጎት የመነጨ እንዳይሆን መጠንቀቅ ያስፈልጋል፡፡ ለዚህ ደግሞ ጊዜ 
መስጠት ወሳኝ ነው፡፡ ከሥጋና ከደም የሆነ ነገር ጊዜ ሲያልፍ እየጠፋና እየደበዘዘ ሲመጣ 
ከእግዚአብሔር 
የሆነ 
ነገር 
ደግሞ 
እየጎላና 
➢ እግዚአብሔርን በትዕግሥትና በትሕትና ሆኖ መጠበቅ 
እየጠነከረ 
ይሄዳል፡፡ 

 
እግዚአብሔር ፈቃዱን ለእኛ የሚገልጥበትን ጊዜና ሁኔታ (መንገድ)እርሱ በሚወድደውና 
በሚፈቅደው መንገድ እንዲያደርገው ለእርሱ ልንተውለት ይገባል እንጂ እኛ መወሰንና መምረጥ 
የለብንም፡፡ እኛ እንዲህ ቢሆን የምንለው መንገድ መኖሩ ስሕተት ነው ማለት ሳይሆን፤ የግድ በዚያ 
መንገድ ካልሆነ ማለት ግን ተገቢ አለመሆኑን መዘንጋት አይገባም፡፡ እግዚአብሔር ለእኛ 
የሚገልጥልን ሕሊናችንና ዐቅማችን ያን ለመቀበል ዝግጁ ሲሆን ብቻ ነው፡፡ እግዚአብሔርን በሕልም 
ወይም በራእይ ወይም እንዲህ ባለ ሁኔታ ፈቃድህን ግለጥልኝ ብሎ አስቀድሞ መወሰን አይገባም፡፡ 
በምን ዓይነት መንገድ ቢገልጥልን እንደሚጠቅመን እርሱ ስለሚያውቅ ለእርሱ ልንተውለት 
ይገባል፡፡ 
ሕልምና ራእይም አስተማማኝ መንገዶች አይደሉም፡፡ ይልቁንም እነዚህ ነገሮች ሰይጣን ብዙዎችን 
በምትሐት ያሳሳተባቸውና ወደ ጥፋት ጎዳና የመራባቸው ነገሮች ናቸው፡፡ አብርሃም አባታችንን 
ባለጠጋው ለራሱ የለመነው ልመና እንደማይሆንለት ካወቀ በኋላ ገና በሕይወተ ሥጋ ያሉትን 
ወገኖቹን ያስተምራቸው ዘንድ አልዓዛር ከሞት ተነሥቶ ሄዶ እንዲያስተምራቸው በጠየቀ ጊዜ 
አብርሃም መልሶ “ሙሴና ነቢያት አሏቸው እነርሱን ይስሙ” አለው፡፡ ባለጠጋውም መልሶ 
“አይደለም፥ አብርሃም አባት ሆይ፥ ነገር ግን ከሙታን አንዱ ቢሄድላቸው ንስሐ ይገባሉ” ባለው ጊዜ፤ 
አብርሃም እንደ ገና “ሙሴንና ነቢያትንም የማይሰሙ ከሆነ ከሙታንም እንኳ አንድ ቢነሣ 
አያምኑም” ያለው ለዚህም ነበር፡፡ /ሉቃ ፲ ፮ ፳ ፯-፴ ፩/ “ከሞት ተነሥቼ መጣሁ፣ በራእይ ታዘዝሁ፣ 
ሕልም አለምሁ ... ” እያሉ ለሚያሳስቱ ለርኩሳን መናፍስት መሣሪያዎችና ተንኮሎች መግቢያ በር 
እንዳይከፈትላቸው ለማድረግ ነው፡፡ እናደርገው ዘንድ የሚያስፈልገን የእግዚአብሔር ፈቃድ 
በቅዱሳት መጻሕፍት በጥቁርና በነጭ የተጻፈልን ስለሆነ ሌላ መገለጥና ከሙታን የተነሣ ሰው 
መምህርነት አያስፈልገንም፡፡  
ለነገሮች ጊዜ መስጠት አጅግ አስፈላጊ ነገር ነው፡፡ በጊዜ ሒደት ውስጥ የእግዚአብሔር ፈቃድ 
የሆነውንና ያልሆነውን ፍንትው አድርጎ መለየት ይቻላል፡፡ አንድ ጉዳይ የሚያስጨንቀን ወይም 
ፈቃደ እግዚአብሔር መሆን አለመሆኑ ግራ አጋብቶን ሊሆን ይችላል ፡፡በዚህ ሁኔታ ላይ ስንሆን 
ከስሜታዊነትና ወደፊት በጊዜ የሚገለጠውን ነገር አስቀድመን ማወቅ ካለመቻላችን የተነሣ 
እንጨነቃለን፡፡ እየቆየ ሲሄድ ግን አእምሯችን የተሻለ እየተገነዘበው፣ እውነታው ፍንትው ብሎ 
10 | Page 
 
እየተገለጠ ስለሚሄድ ጉዳዩን በአግባቡ መረዳትና መለየት በእጅጉ ቀላል እየሆነልን ይመጣል፡፡ 
እንዲሁም እግዚአብሔር ወዲያውኑ እውነቱን ቢነግረን አአምሯችን ሊቀበለው የሚከብደውን ነገር 
ቀስበቀስ ሲገልጥልን ለመቀበል የነበረው ክብደት ይቀንሳል፡፡ ውስጣችን እየተረዳውና 
እየተገነዘበው ይሔዳል፡፡ በዚህም መጀመሪያውኑ ብናውቀው ሊደርስብን ይችል ከነበረው ድንጋጤና 
የሕሊና መታወክ ያድነናል፡፡ እግዚአብሔር በሕይወታችን ውስጥ በሒደት የሚገጥሙንን ነገሮች 
በአንድ ጊዜ የማይገልጥልን አንዱ ምክንያት ይኽ ነው፡፡ ስለዚህ እኛ ባልነው ጊዜ ሳይሆን ለእኛ 
በሚጠቅመን ሁኔታና ጊዜ ፈቃዱን እንዲያስታውቀን እግዚአብሔርን በትዕግሥትና በትሕትና ሆኖ 
መጠበቅ ተገቢ ነው፡፡ 
 
 
፫. በፈቃደ እግዚአብሔር ውስጥ የእግዚአብሔርንና የእኛን ድርሻ እንዴት መለየት 
እንችላለን? 
ይኽን መለየት የሚቻለው እኛ የራሳችንን ድርሻ ከተወጣን በኋላ ነው፡፡ በቅዱሳት መጻሕፍትና በቤተ 
ክርስቲያን ሕይወት በተገለጠው ፈቃዱ መሠረት ሁኔታውና ጊዜው የፈቀደልንን ያህል እስከ 
መጨረሻው ድረስ ዓቅማችንን አሟጠን ከተጠቀምንና ማድረግ ያለብንን ካደረግን በኋላ ያ ነገር 
ካልሆነ የእግዚአብሔር ፈቃድ አይደለም ማለት ይቻል ይሆናል፡፡ አለዚያ ግን በአኛ ስንፍና ወይም 
ስሕተት ምክንያት የሚመጣውን ነገር ሁሉ “የእግዚአብሔር ፈቃድ ነው” ወይም “የእግዚአብሔር 
ፈቃድ ስላልሆነ ነው” ማለት አግባብ አይደለም፡፡ የእኛን ስሕተትና ስንፍና ሁሉ እንዲሁ 
በእግዚአብሔር ላይ ማሳበብም ከታላላቅ ስሕተቶችና ኃጢአቶች ወገን ስለሆነ መጠንቀቅ 
ያስፈልጋል፡፡  
ልበ አምላክ የተባለ ዳዊት የእግዚአብሔርን ቤተ መቅደስ ለመሥራት አጥብቆ ተመኘ፡፡ በጸሎትም፣ 
በቁሳዊ ዝግጅትም የሚቻለውን ሁሉ አደረገ፡፡ በመጨረሻ ግን ቤተ መቅደሱን የሚሠራው እርሱ 
ሳይሆን ልጁ ሰሎሞን እንደ 
ሆነ ተነገረው፡፡ በነቢዩ በናታን አማካይነት ፈቃደ እግዚአብሔር ከነምክንያቱ 
11 | Page 
 
እንዲህ ተብሎ ተነገረው - “... የእግዚአብሔር ቃል እንዲህ ሲል ወደ እኔ መጣ እጅግ ደም አፍስሰሃል 
ታላቅም ሰልፍ አድርገሃል፣ በፊቴ በምድር ላይ ብዙ ደም አፍስሰሃልና ለስሜ ቤት አትሠራም፡፡'' 
/፩ዜና.፳ ፪ ፥ ፰/ ዳዊት ማድረግ የነበረበትን እንዲያ ባያደርግ ኖሮ ቤተ መቅደሱን መሥራት 
አለመሥራቱ የእርሱ ጉድለት ውጤት ይሁን ወይም የእግዚአብሔር ፈቃድ አለመሆኑ በግልጽ 
አይታወቅም ነበር፡፡ እግዚአብሔርም ቤተ መቅደሱን በተመለከተ ፈቃዱን በግልጽ የነገረው ዳዊት 
የራሱን ድርሻ፣ በጸሎትም፤ ለሥራው በሚያስፈልገው ቁሳዊ ዝግጅትም ፤ ሁሉንም በአግባቡ 
ስለተወጣ ነበር፡፡ 
 
 
የእግዚአብሔርን ሥራ ለማየት፣ ፈቃዱን ለመረዳት ሁል ጊዜም ቢሆን ሰው የራሱን ድርሻ ማወቅና 
መወጣት አለበት፡፡ በቃና ዘገሊላ አገልጋዮቹ ጋኖቹን ውኃ ሞሉ፡፡  ጌታችንና መድኃኒታችን ደግሞ 
እነርሱ ቀድተው በጋኑ ውስጥ የሞሉትን ውኃ ወደ ወይን ጠጅነት ለወጠው፡፡ የሁላችን ጌታና 
መድኃኒታችን ደቀ መዛሙርቱን መረባቸውን ወደ ባሕሩ እንዲጥሉ ሲያዛቸው እንደ ታዘዙት 
አደረጉ፡፡  እርሱ ደግሞ መረቦቻቸውን በዓሣዎች ሞላቸው፡፡  / ዮሐ.፳ ፩፥፲ ፮/ ጌዴዎን 
ከምድያማውያን ጋር ለመዋጋት የራሱን ዝግጅት አድርጎ ሲዘምት “ኃይል ዘእግዚአብሔር ኩናት 
ዘጌዴዎን - ኃይልን ሰጥቶ ድል ማድረግ የእግዚአብሔር ነው፣ ሠይፍ ታጥቆ መዝመት ደግሞ 
የጌዴዎን ድርሻ ነው” አለ፡፡  /መሣ ፯፥፳/ እንዳለውም ብዙ ዘመን ባስጨነቋቸው በምድያማውያን 
ላይ እግዚአብሔር ድልን ሰጣቸው፡፡  የራሳችንን ድርሻ ባለመወጣታችን ምክንያት ሳይሆን 
የሚቀረውን ነገር ሁሉ “አይ፣ የእግዚአብሔር ፈቃድ ባይሆን ነው'' እያሉ በእግዚአብሔር ላይ 
ማሳበብ ድርብ በደል ነውና ማስተዋልና መጠንቀቅ ያስፈልጋል፡፡  
ታላቁ የእግዚአብሔር ሰው ሙሴ ወገኖቹን ከግብጻውያን ጭቆናና መከራ ነጻ ለማውጣት ምኞቱና 
ጉጉቱ ከልጅነቱ ጀምሮ በውስጡ ይመላለስ ነበር፡፡ ሆኖም ግን አርባ ዓመት ሲሆነው ወገኖቹን 
ሊጎበኝ በወጣ ጊዜ በግብጻዊው ሲገፋና ሲበደል ላየው ለዕብራዊው በማበር ያደረገው ድርጊት ግን 
የተሳሳተ አካሄድ ነበር፡፡ ይህም የእግዚአብሔርን ፈቃድና አሠራር እንዲማርና ለዚያም ዝግጁ 
እስኪሆን ድረስ ለአርባ ዓመታት ያህል ወደ ምድያም በረሐ በስደት እንዲሄድ አደረው፡፡ ጊዜው 
12 | Page 
 
ሲደርስ እግዚአብሔር ሕዝቡን በምን ዓይነት ሁኔታ እንደሚያወጣቸው ገለጠለት፤ የሙሴ ምኞትም 
ተፈጸመ፡፡ ከውስጣችን ጥልቅ ፍላጎትና ውሳኔ ሳይኖር የእግዚአብሔርን ፈቃድ ማየትና መለየት 
አንችልም፡፡ ይኽ ካለ ግን ምናልባት እንደ ሙሴ ከአካሄዳችን የተሳሳተውንና መስተካከል ያለበትን 
ያርመዋል እንጂ ፈቃዱን ከማድረግ አይከለክለንም፤ ወይም ደግሞ እንደ ዳዊት በግልጥ 
ያስታውቀናል እንጂ እንዲሁ በብዥታ ውስጥ ወዲያና ወዲህ እየዋዠቅን እንድንኖር አይተወንም፡፡ 
፬. በሕይወታችን የሚገጥመንን ማንኛውንም ነገር፤ መልካምም ሆነ ክፉ፤ የእግዚአብሔር 
ፈቃድ ነው ማለት እንችላለን ወይ? 
መልሱ በአጭሩ አንችልም ነው፡፡ የእግዚአብሔር ፈቃድ ስንል ሁለት ዓይነት ነው፡፡  አንደኛው 
ቀዳማዊ ፈቃዱ (Antecedent Will) ሲሆን ሁለተኛው ደግሞ ተግባራዊ ፈቃዱ (Subsequent Will) 
የሚባለው ነው፡፡ ይኽ ማለት በእግዚአብሔር ፈቃድ ውስጥ የሚቀድምና የሚከተል ነገር አለ ማለት 
አይደለም፡፡ በእኛ እሳቤ ቅደም ተከተል የተለያዩ ነገሮች መሆንን ያመለክታልና፡፡ የእግዚአብሔር 
ፈቃድ አንድ ነው፡፡ ቀዳማዊና ተግባራዊ (ተከታይ) ፈቃድ መባሉ በመለኮታዊ ፈቃደ እግዚአብሔር 
ዘንድ መቅደምና መከታተልን የሚያመለክት ሳይሆን (ዘለዓለማዊ ለሆነው አምላክ ይኽ ተገቢ 
አይደለምና) ፈቃዱ የሚመለከታቸውን ሥነ ፍጥረታት የሚመለከት ነው፡፡ ስለዚህ ቀዳማዊና 
ተግባራዊ ፈቃዱ ሲባል ረቂቁን ፈቃደ እግዚአብሔርን ለመረዳት የሚደረግ ጥረት ነው፡፡ ቀዳማዊ 
ፈቃዱ (Antecedent Will) የሚባለው ከእርሱ ከራሱ የሚገኘውና የሚሆነውን ሲሆን ተግባራዊ 
ፈቃዱ (Subsequent Will) የሚባለው ደግሞ ከእኛ የተነሣ የሚሆነውን ነው፡፡ 
ፍጥረቱን እግዚአሔር ሲፈጥረው ያዘጋጀለት ነገር በእርሱ በቅድምና የታሰበ (የተዘጋጀ፣ የተፈቀደ) 
ነው ተብሎ ሊታሰብ ይችላል፡፡ ነገር ግን ያ ፍጥረት በራሱ ውድቀት ምክንያት ከዚያ እግዚአብሔር 
ካዘጋጀለት ፍጻሜና ግብ ሳይደርስ ከቀረ ይህ የመጀመሪያው እግዚአብሔር ለዚያ ፍጥረት ያዘጋጀለት 
ፍጻሜ ባይሆንም ከመሆን ግን በግድ አያስቀረውም፡፡ ተግባራዊ ፈቃዱ የሚባለው ይኸኛው ነው፡፡ 
ለምሳሌ እግዚአብሔር ሰውን ሁሉ የፈጠረው በደስታና በመልካም ሁኔታ እንዲኖር ነው፡፡ እንዲሁም 
ከወደቀ በኋላም ስው በሥጋዌው የሚድንበትን መንገድ ሁሉ አዘጋጅቶለታል፡፡ ይኽ ቀዳማዊ ፈቃደ 
እግዚአብሔር ነው፡፡ ነገር ግን አንዳንዶች ወደ ዘለዓለማዊ ሕይወትና ወደ ድኅነት ከሚወስዳቸው 
መንገድና ድርጊት በተቃራኒ ስለሚጓዙና ስለሚያደርጉ እንዲያ በማድረጋቸው ምክንያት 
13 | Page 
 
ምርጫቸው ከሚያስከትለው ነገር አይከለክላቸውም፡፡ ይኽም ሆኖ የእግዚአብሔር ፈቃድ 
ከመፈጸም አይስተጓጎልም፡፡ ምክንያቱም እንዲህ ያሉትም በራሳቸው ፈቃድና ምርጫ እንደማይድኑ 
መለኮታዊ እውቀቱ ጥንቱንም ያውቀዋልና ያ እውቀቱ ነው የሚፈጸመው፡፡ እግዚአብሔር ሁሉንም 
ነገር ከጥንቱ (ከጊዜ እሳቤ ውጭ በሆነ ዘለዓለማዊነቱ) ያውቀዋል፡፡ ነጻ ፈቃድ ያላቸውን ፍጥረታት 
ምርጫና ውሳኔ ግን አስቀድሞ አይወስንም፡፡ 
 
 
እግዚአብሔር ከሰውና ከመላእክት ውጭ ባሉት ፍጥረታት ላይ ፈቃዱ ያለ አንዳች ማወላወል ሙሉ 
በሙሉ ይፈጸማል፡፡ መላእክትንና ሰውን በተመለከተ ግን ነጻ ፈቃድ ስላላቸው እነዚህ ፍጥረታት 
ከእግዚአብሔር ፈቃድ ተቃራኒ የሆነ ነገር የማድረግ ነጻነት አላቸው፡፡ ተፈትነው ባለፉት በቅዱሳን 
መላእክት ዘንድም ፈቃዱ ያለ አንዳች መዛነፍ ይፈጸማል፡፡ “ፈቃድህ በሰማይ እንደ ሆነ እንዲሁም 
በምድር ይሁን” ብላችሁ ጸልዩ ያለንም ለዚህ ነው፡፡ በሰማውያን መላእክት ዘንድ ፈቃዱ ያለ አንዳች 
መሰናክልና ተቃውሞ ይፈጸማል፣ ይገለጣልና። በዓለመ መላእክት ዘንድ ሳጥናኤል በራሱ ፈቃድ 
ተነሳሥቶ ባደረገው ዓመጽና ክሀደት ከእግዚአብሔር ክብር ተለይቶ፣ ብርሃናዊነቱን አጥቶ፣ ከጸጋና 
ከቅድስና ተራቁቶ፣ የወደቀ ውዱቅና ጽልመታዊ ሆኗል፡፡ ይህ የእግዚአብሔር ፈቃዱ አልነበረም፡፡ 
ማለትም እግዚአብሔር ሳጥናኤልን ሲፈጥረው እንደ ሌሎቹ መላክእት በክብርና በቅድስና እንዲኖር 
ነበር እንጂ ራሱ መርጦ እንደ ሆነው እንዲሆን አልነበረም፡፡ ሆኖም ግን እግዚአብሔር የነጻነት 
አምላክ ስለሆነ ሳጥናኤል የመረጠውን ዲያብሎስ የመሆን ምርጫ አልከለከለውም፡፡ 
በሰውም እንዲሁ ነው፡፡ ሰውን በአርአያውና በምሳሌው የፈጠረው የክብሩ ወራሾች የቅድስናው 
ተሳታፊዎች እንድንሆን ነው፡፡ ሆኖም ግን ሰዎች እንደየ ፍላጎታቸውና እንደየ ውሳኔያቸው 
እግዚአብሔርን መተውና ከእርሱ መለየት፣ ሌላ የፈለጉትን መምረጥና መሆን ይችላሉ፡፡ 
እግዚአብሔር እንዲህ ያለው የሰው ውሳኔና ምርጫ እንዲሆን ቀዳማዊ ፈቃዱ አይደለም፡፡ ነገር ግን 
እርሱ ስላልፈለገው ብቻ ሰውን አስገድዶ ወይም አእምሮውን ጠምዝዞ እንዳይሆን 
አይከለከልውም፡፡ እግዚአብሔር ነጻነትን ሲሰጥ ያለ መሸራረፍ ሙሉውን ነውና፡፡ ከዚህም የተነሣ 
መሆናቸው የእግዚአብሔር ፈቃድ ያልሆኑ፣ ነገር ግን በሰዎች የነጻነት ምርጫ አላግባብ መጠቀም 
14 | Page 
 
ምክንያት የሚሆኑ ነገሮች አሉ፤ ሞልተዋልም፡፡ ለአብነትም እግዚአብሔር እንዲሆን የሚያዝዘው 
ነገር ሌላ፧ የተነገራቸው ሰዎች የሚያደርጉት ነገር ደግሞ ከፈቃደ እግዚአብሔር ተቃራኒ እንደሆነ 
የሚያሳዩን የመጽሐፍ ቅዱስ ክፍሎች አሉ፡፡ እንደሚከተለው እንመለከተቸዋልን፡፡ 
✓ “ኢየሩሳሌም ኢየሩሳሌም ሆይ ነቢያትን የምትገድል ወደ እርሷ የተላኩትንም የምትወግር፥ 
ዶሮ ጫጨቶቿን ከክንፎቿ በታች እንደምትሰበስብ ልጆችሽን እሰበስብ ዘንድ ስንት ጊዜ 
ወደድሁ! አልወደዳችሁምም፡፡ እነሆ ቤታችሁ የተፈታ ሆኖ ይቀርላችኋል፡፡ እላችኋለሁና፥ 
በጌታ ስም የሚመጣ የተባረከ ነው እስክትሉ ድረስ ከእንግዲህ ወዲህ አታዩኝም፡፡” /ማቴ 
፳ ፫ ፴ ፯-፴ ፱/  
✓ “ሲቀርብም ከተማይቱን አይቶ አለቀሰላት፥ እንዲህ እያለ፡፡ ለሰላምሽ የሚሆነውን በዚህ ቀን 
አንቺስ ስንኳ ብታውቂ፤ አሁን ግን ከዓይንሽ ተሰውሯል፡፡ ወራት ይመጣብሻልና 
ጠላቶችሽም ቅጥር ይቀጥሩብሻል ይከቡሻልም በየበኵሉም ያስጨንቁሻል፤ አንቺንም 
በአንቺም ውስጥ የሚኖሩትን ልጆችሽን ወደታች ይጥላሉ፥ በአንቺ ውስጥም ድንጋይ 
በድንጋይ ላይ አይተዉም፥ የመጐብኘትሽን ዘመን አላወቅሽምና፡፡” /ሉቃ፲ ፱፥፵ ፩-፵ ፮/ 
✓ “በእርሱ የሚያምን ሁሉ የዘላለም ሕይወት እንዲኖረው እንጂ እንዳይጠፋ እግዚአብሔር 
አንድያ ልጁን እስኪሰጥ ድረስ ዓለሙን እንዲሁ ወዶአልና:: ዓለም በልጁ እንዲድን ነው 
እንጂ በዓለም እንዲፈርድ እግዚአብሔር ወደ ዓለም አልላከውምና፡፡ በእርሱ በሚያምን 
አይፈረድበትም፤ በማያምን ግን በአንዱ በእግዚአብሔር ልጅ ስም ስላላመነ አሁን 
ተፈርዶበታል፡፡ብርሃንም ወደ ዓለም ስለ መጣ ሰዎችም ሥራቸው ክፉ ነበርና ከብርሃን 
ይልቅ ጨለማን ስለ ወደዱ ፍርዱ ይህ ነው፡፡” /ዮሐ፫፥፲ ፮-፲ ፱/ 
✓ “እናንተ በመጻሕፍት የዘላለም ሕይወት እንዳላችሁ ይመስላችኋልና እነርሱን 
ትመረምራላችሁ፤ እነርሱም ስለ እኔ የሚመስክሩ ናቸው፤ ነገር ግን ሕይወት እንዲሆንላችሁ 
ወደ እኔ ልትመጡ አትወዱም፡፡” /ዮሐ ፭፥ ፴ ፱-፵/ 
✓ “ኑና አንዋቀስ ይላል እግዚአብሔር፣ ኃጢአታችሁ እንደ አለላ ብትሆን እንደ አመዳይ 
ትነጻለች እንደ ደምም ብትቀላ እንደ ባዘቶ ትጠራለች፡፡ እሺ ብትሉ ለእኔም ብትታዘዙ፥ 
የምድርን በረከት ትበላላችሁ፣ እምቢ ብትሉ ብታምፁም፥ ሰይፍ ይበላችኋል፣ 
የእግዚአብሔር አፍ ይህን ተናግሯልና፡፡” /ኢሳ.፩ ፲ ፰-፳/ 
15 | Page 
 
✓ “አንተም፥ የሰው ልጅ ሆይ፥ የእስራኤልን ቤት፡- እናንተ በደላችንና ኃጢአታችን በላያችን አሉ 
እኛም ሰልስለንባቸዋል፣ እንዴትስ በሕይወት እንኖራለን? ብላችሁ ተናግራችኋል በላቸው :: 
እኔ ሕያው ነኝና ኃጢአተኛው ከመንገዱ ተመልሶ በሕይወት ይኖር ዘንድ እንጂ ኃጢአተኛው 
ይሞት ዘንድ እልፈቅድም፥ ይላል ጌታ እግዚአብሔር:: የእስራኤል ቤት ሆይ ተመለሱ ከክፉ 
መንገዳችሁ ተመለሱ ስለ ምንስ ትሞታላችሁ? በላቸው::” /ሕዝ ፴ ፫፥፲-፲ ፩/ 
እንግዲህ እነዚህ ሁሉ አምላካዊ መልእክታት በግልጽ የሚናገሩት በአንድ በኩል የእግዚአብሔር 
ፈቃድ ሰዎችን ማዳን መሆኑን ከዚህም የተነሣ ከጥንት ጀምሮ የምሕረት እጁን ዘርግቶ ወደ እርሱ 
እንድንቀርብ በተለያየ ሁኔታ የሚጠራንና የሚያስተምረን መሆኑን፤ በሌላ በኩል ደግሞ 
የእግዚአብሔርን ጥሪ ሰምተው ለመዳን ወደ እርሱ የሚቀርቡ ጥቂቶች የመኖራቸውን ያህል 
ብዙዎቹ ደግሞ ጥሪውን ችላ ብለው በራሳቸው መንገድ እየሄዱ የሚጎዱና የሚጠፉ መሆናቸውን 
ነው:: እግዚአብሔር ማንኛውንም ሰው ይጠራዋል ይመክረዋል እንጂ በኃይል አስገድዶና ነጻነቱን 
ገፍፎ ያለ ፈቃዱ የእርሱን (የእግዚአብሔርን) ፈቃድ እንዲፈጽም አያደርገውም፤ ይኽ ነጻ ከሆነው 
ከአምላካዊ ባሕርዩ ጋር የሚስማማ አይደለምና:: 
በመሆኑም የእግዚአብሔር ፈቃድ የሆነውን በጎውን ነገር እምቢ ብለን በራሳችን ስሜትና ፈቃድ 
እየተጓዝን የሚደርስብንን ነገር ሁሉ “የእግዚአብሔር ፈቃድ ነው” ማለት በእግዚአብሔር ላይ 
መዘበት ነው፡፡ ለምሳሌ እግዚአብሔር እሥራኤላውያንን ከግብጽ ምድር ያወጣቸው በቀጥታ ወደ 
ምድረ ርስት ሊያስገባቸው ነበር፡፡ ሆኖም እነርሱ ግን የዐሥሩን ሰላዮች ቃል ሰምተው 
በእግዚአብሔር ላይ ስላመጹና የማይገባ ነገር ስለ ተናገሩ የአርባውን ቀን መንገድ የአርባ ዓመት 
አደረገባቸው፤ በቀጥታው መንገድ ሳይሆን አስቸጋሪና የሚያቃጥል በሆነው በቃዴስ በረሓ በኩል 
እንዲዞሩና እንዲንከራተቱ አደረጋቸው። የራሳቸው ኃጢአት አርባ ዓመት በምድረ በዳ በሚያቃጥል 
አሽዋ፣ በውሃ ጥም፣ በእባብና በጊንጥ፣ ... እንዲሰቃዩ አደረጋቸው። ከዚያም ከግብጽ ከወጡት 
ሕዝብ መካከል ከሁለቱ ከኢያሱና ከካሌብ፤ በስተቀር ሙሴና አሮንም ጭምር አንዳቸውም ምድረ 
ርስትን ሳያዩ በበረሓ ወድቀው እንዲቀሩ አደረጋቸው። ይኽን ሁሉ ያደረገው የእግዚአብሔር ፈቃድ 
ሳይሆን የራሳቸው ጠማማ ልብና አካሄድ ነበር። 
 
16 | Page 
 
ያን ጊዜ የነበሩት እሥራኤላውያን ብቻ ሳይሆኑ በየዘመኑ የነበሩና የሚኖሩ የሰው ልጆች ብዙዎቹ 
ፈቃደ እግዚአብሔርን በተለያየ መንገድ ተቃውመዋል። እግዚአብሔር ባዘጋጀው የዕረፍት ውኃና 
የለምለም መስክ ሳይሆን መከራና ቃጠሎ በበዛበት ሕይወት የዳከሩና የኳተኑ ብዙዎች ነበሩ፣ ዛሬም 
አለን። ሰው ፈቃደ እግዚአብሔርን በተለያየ ሁኔታ ይቃወማል። አንዳንዱ የእግዚአብሔርን ፈቃድ 
በግልጽ በይፋ ይቃወማል። ቅዱስ እስጢፋኖስ አይሁድን “እናንተ አንገተ ደንዳኖች ልባችሁና 
ጆሯችሁም ያልተገረዘ ፥እናንተ ሁል ጊዜ መንፈስ ቅዱስን ትቃወማላችሁ፤ አባቶቻችሁ እንደ 
ተቃወሙት እናንተ ደግሞ” በማለት እንደ ተናገራቸው። /የሐዋ፯፥፶ ፩/ ሌላው ደግሞ በግልጽ 
ባይቃወምም እንደ ፈቃዱ የሆነ ምንም ነገር ባለማድረግ፣ ፈቃዱን ባለመፈጸም ይቃወማል። 
“የሰሙትም ሕዝብ ሁሉ ቀራጮች እንኳ ሳይቀሩ በዮሐንስ ጥምቀት ተጠምቀው እግዚአብሔርን 
አጸደቁ፤ ፈሪሳውያንና ሕግ አዋቂዎች ግን በእርሱ ስለ አልተጠመቁ የእግዚአብሔርን ምክር 
ከራሳቸው ጣሉ” እንደ ተባለ። /ሉቃ ፯፥፴/ 
ሌላው ደግሞ ባለማወቅ የሚደረግ ተቃውሞ ነው። ቅዱስ ጳውሎስ ፈቃደ እግዚአብሔርን በጽኑ 
እየተቃወመ ቤተክርስቲያንን ያሳድድበት የነበረውን የቀደመ ሕይወቱን በሐዘን በማስታወስ 
“አስቀድሞ ተሳዳቢና አሳዳጅ አንገላችም ምንም ብሆን ይህን አደረገልኝ፤ ነገር ግን ሳላውቅ 
ባለማመን ስላደረ 
ግሁት ምሕረትን አገኘሁ” እንዳለ፡፡ /፩ጢሞ.፩፥ ፲ ፫/ በእነዚህ ብቻ ሳይሆን ሰው ፈቃደ 
እግዚአብሔርን የራሱን መንገድና ፈቃድ በመከተልም ይቃወማል፡፡ አይሁድን ከእግዚአብሔር 
የለያቸውና በኢየሱስ ክርስቶስ ከተገኘው ጸጋ ሁሉ ያራቃቸው እግዚአብሔር በአምላካዊ ፈቃዱ 
ባጋጀውና በሰጠው መንገድ ሳይሆን ራሳቸው የጽድቅ መንገድ ብለው ባዘጋጁት በመሄዳቸው ነበር፡፡ 
“ወንድሞች ሆይ የልቤ በጎ ፈቃድና ስለ እስራኤል ወደ እግዚአብሔር ልመናዬ እንዲድኑ ነው፡፡ 
በዕውቀት አይቅኑ እንጂ ለእግዚአብሔር እንዲቀኑ እመሰክርላቸዋለሁና፡፡ የእግዚእብሔርን ጽድቅ 
ሳያውቁ የራሳቸውንም ጽድቅ  ሊያቆሙ ሲፈልጉ ለእግዚአብሔር ጽድቅ አልተገዙም”  ተብሎ እንደ 
ተነገረ፡፡ /ሮሜ.፲፥፩-፫/  
 
፭ በፈቃደ እግዚአብሔር ዙሪያ ሊስተዋሉ የሚገባቸው አንዳንድ መሠረታዊ ነጥቦች 
17 | Page 
 
 
ዋናውና መሠረታዊው የእግዚአብሔር ፈቃድ የሰው ሁሉ መዳንና ዘለዓለማዊ የሆነውን ሕይወት 
ማግኘት ነው፡፡ “ሰዎች ሁሉ ሊድኑና እውነቱን ወደ ማወቅ ሊደርሱ በሚወድ በእግዚአብሔር 
በመድኃኒታችን ፊት መልካምና ደስ የሚያሰኝ ይህ ነው እንደ ተባለ” /፩ጢሞ፪፥፫-፬/ እንዲሁም 
የእግዚአብሔር ፈቃድ ወደ እርሱ በንጽሕናና በቅድስና መቅረባችንና መቀደሳችን ነው፡፡ “ይህ 
የእግዚአብሔር ፈቃድ እርሱም መቀደሳችሁ ነውና'' እንደተባለ፡፡ /፩ተሰ ፬፥፫/ እግዚአብሔር 
ሌላውን ማንኛውንም ነገር የሚሰጠን ልመናችንን የሚፈጽምልን ከዚህ ከዋናው ፈቃዱ፤ 
ዘለዓለማዊ ሕይወትን ከማግኘታችንና ከመቀደሳችን፤ ጋር አስካልተቃረነ ድረስ ብቻ ነው፡፡ 
የሚሰጠን ወይም የሚያደርግልን ነገር በመዳናችን ላይ መሰናክል የሚያመጣብንና ፈተና 
የሚሆንብን ከሆነ አባት እንደ መሆኑ መጠን አስቀድሞ ያስቀርልናል፡፡ አባት ለልጁ 
የማይጠቅመውን ያደርግ ዘንድ አባታዊ ፍቅሩ አያሰናብተውምና፡፡ 
የእግዚአብሔርን ፈቃድ አግባብነትና ትክክለኛነት፣ እንዲሁም አንድ ነገር የእግዚአብሔር ፈቃድ 
መሆን አለመሆኑን የምንመዝነውና የምንለካው በራሳችን ስሜት፣ ፍላጎትና እውቀት መመዘኛነት 
መሆን የለበትም፡፡ እኛ የእግዚአብሔርን አሠራር ለመመዘንና በዚያ ላይ ብይን ለመስጠት ይቅርና 
የሰዎችን ሥራ እንኳ በአግባቡ ለመረዳትና ለመመዘን ሙሉ በሙሉ እንችላለን ብለን አፋችንን 
ሞልተን ለመናገር በእጅጉ የሚከብደን ደካሞች ነን፡፡ ስለዚህ አንድን ነገር እግዚአብሔር ለምን 
ዓላማ እንዳደረገውና እንዴት እንዳደረገው ለማወቅ ተፈጥሯዊ ዓቅማችን አይፈቅድልንም፡፡ እንዲሁ 
በድፍረት ተነሥተን “አይ እግዚአብሔር፣ ለምን እንዲህ ያደርጋል? ወይም ለምን እንዲህ 
አያደርግም'' ብለን ሕያወ ባሕርይና ማእምረ ኀቡአት በሆነው በእግዚአብሔር ላይ አንደበታችንን 
እንከፍት ዘንድ መብቱም ዓቅሙም የለንም፡፡ 
በእኛ ዘንድ ክፉ ተብለው የሚታወቁ ነገሮችን እርሱ ግን የራሱን ዓላማ ለማስፈጸም፣ ቅጣት 
የሚገባቸውን ለመቅጣት በፈተና ተፈትነው እንደ ወርቅ ነጥረው የሚወጡትን ደግሞ ተዋግተው 
ድል አድርገው በክብር ደምቀው እንዲወጡና ማንነታቸው እንዲገለጥ ለማድረግ ሊጠቀምበት 
ይችላል፡፡ ቅዱስ እግዚአብሔር በነቢዩ ኢሳይያስ “ብርሃንን ሠራሁ ጨለማውንም ፈጠርሁ ደኅንነትን 
እሠራለሁ፥ ክፋትንም እፈጥራለሁ፣ እነዚህን ሁሉ ያደረግሁ እግዚአብሔር እኔ ነኝ'' የሚለው አገላለጽ 
18 | Page 
 
ይህን ያመለክታል። /ኢሳ. ፵ ፭ ፥፯/ ይኽም ማለት እግዚአብሔር ክፋትን የሚፈጥር አምላክ ሆኖ 
ሳይሆን በኃጢአታቸው ምክንያት የሚያመጣባቸውን አባታዊ ተግሣጽ እነርሱ እንደ ክፉ ነገር 
አድርገው ይመለክቱት ስለ ነበር በዚያ በእነርሱ አረዳድ መንገድ ለመግለጽ ነው። ስለሆነም ድርጊቱ 
ለእኛ ስለ ጎረበጠን ወይም እኛ እንዳሰብነውና እንደምንፈልገው ስላልሆነ ብቻ፣ በዚያውም ላይ 
እንደ ፈቃዱ ሳንሄድ የሚደርስብንንና በዓለሙ ላይ የሚሆነውን ነገር በማየት ካለማወቅና 
ካለማስተዋል የመነጨ አስተያየትና ትንታኔ መስጠት አግባብ አይደለም፤ ከባድ ድፍረትና ጽርፈትም 
ነው። እግዚአብሔር ሰዎች ከክፋታቸው የተነሣ የሚደርጓቸውን ነገሮች ከአምላካዊ ድንቅና ረቂቅ 
ጥበቡ የተነሣ የራሱን ሥራ ለመሥራትና ሐሳቡን ዳር ለማድረስ ሊጠቀምባቸው ይችላል። ሆኖም 
እንዲያ ሲያደርግ እርሱ ከክፉዎቹ ከክፋታቸው አይሳተፍም። ክፋትን እንዲያደርጉም ምክንያታቸው 
እርሱ አይደለም። ክፉውን የሚያደርጉት(ያደረጉት) ሰዎችም በዚህ ምክንያት ከክፉ አድራጊነትና 
ከተጠያቂነት ነጻ ሊሆኑ አይችሉም፡፡ 
ይኽን ሐሳብ በምሳሌ ማየቱ የበለጠ ይረዳ ይሆናል፡፡ እሥራኤል የተባለ ያዕቆብ ብኩርናን ማግኘቱ 
የእግዚአብሔር ፈቃድ ነበር፡፡ ምክንያቱም ዔሣው ምድራዊና ቁሳዊ ሀብትንና ተድላ ደስታን እንጂ 
መንፈሳዊ በረከትን የሚሻ ሰው አልነበረምና በረከቱ ይኽን ሲሻ ለነበረው ለያዕቆብ መሆኑ ፈቃደ 
እግዚአብሔር ነበር፡፡ ሆኖም ግን ያዕቆብ በረከትን የወሰደበት የማታለል መንገድ ግን እግዚአብሔር 
ዘንድ የተወደደ አይደለም፡፡ እግዚአብሔር ምን ጊዜም ሐስትንና ተንኮልን ይጸየፋልና፡፡ ሆኖም በእናቱ 
በርብቃ ምክርና በያዕቆብ ፈጻሚነት በተንኮልም ቢሆን በረከቱ ከዔሣው ቀርቶ ለያዕቆብ እንዲሆን 
ሆነ፡፡ እግዚአብሔር ይኽን ዓላማውን በያዕቆብ አካሄድም ቢሆን ፈጽሟል፡፡ 
 
 
ሆኖም ግን ያዕቆብ በረከትን ለማግኘት የሄደበት የማታለል አካሄድ ስሕተት ስለ ነበረ እግዚአብሔር 
ያዕቆብን በዚያው ባታለለበት መንገድ እንዲታለል አሳልፎ ስጥቶታል፡፡ ከዚህም የተነሣ ያዕቆብን 
የራሱ ልጆች ዮሴፍን ሽጠው ልብሱን ገፍፈው የአውራ ፍየል ደም ነክረው “ይህን አገኘን፣ ይህ 
የልጅህ ልብስ እንደ ሆነ ወይም እንዳልሆነ እስኪ እየው'' አሉት። እርሱም “የልጄ ቀሚስ ነው፣ ክፉ 
ውሬ በልቶታል፣ ዮሴፍ በርግጥ ተበጫጭቋል አለ:: ያዕቆብም ልብሱን ቀደደ በወገቡም ማቅ ታጥቆ 
19 | Page 
 
ለልጁ ብዙ ቀን አለቀሰ::'' /ዘፍ ፴ ፯፥፴ ፩-፴ ፬/ ያዕቆብ ወንድሙን በልብስ እንዳታለለውና 
እንዳስለቀሰው እርሱን ደግሞ የራሱ ልጆች በዚያው መንገድ አታለሉት፣ አስለቀሱት:: ከዚያም 
ራሔልን አገባለሁ ብሎ ሰባት ዓመት ከተገዛ በኋላ አባቷ ላባ ሌሊት እኅቷን ልያን በመስጠት 
አታለለው፤ ራሔልን ለማግኘት ሲል እንደገና ሌላ ሰባት ዓመት ተገዛ፡፡ እንዲሁም አጎቱ ላባ 
ደመወዙን ብዙ ጊዜ እየለዋወጠ ሲያታልለው ኖረ፡፡ 
የዮሴፍ ወንድሞች ዮሴፍን መሸጣቸው እነርሱ በዚያው ይጠፋል፣ የነገረን ሕልም በእኛ ላይ 
ከመፈጸም ይቀራል፣ እኛም ይነግሥብናል ከሚል ስጋት ነጻ እንሆናለን ብለው ነበር፡፡ ነገር ግን ያ 
የፈሩትን ነገር ያስቀርልናል ብለው ያደረጉት ድርጊታቸው በተቃራኒው ዮሴፍን በሕልም ያየው ነገር 
ወደሚፈጸምበት አገርና ሁኔታ እንዲሄድ መንገድ ከፋችና መሰላል ሆነው፡፡ ኋላም በረኃብ ምክንያት 
ግብጽ ሲሄዱ ወንድማቸው ዮሴፍ በግብጽ ላይ ነግሦ አድራጊ ፈጣሪ ሆኖ አገኙት፣ ሰገዱለት፡፡ 
እግዚአብሔር የወንድሞቹን ክፉ ሐሳብና ድርጊት ያዘጋጀውን ሐሳብ ለመፈጸም መጋቢ(አገልጋይ) 
አድርጎ ተጠቅሞበታል፡፡ ሆኖም በእነርሱ ክፋት ውስጥ ፈጽሞ የለም፣ ይኽ ከእርሱ ይራቅ፡፡ የዮሴፍ 
ወንድሞችም ወንድማቸውን የመሸጣቸው ክፋትና ወንጀል በዚህ ምክንያት (ዮሴፍን 
ወደሚነግሥበትና ሕልሙ ወደሚፈጸምበት ቦታ የመራው በመሆኑ) ከበደል ነጻ ሊሆኑና 
የእግዚአብሔርን ሥራ እንደ ሠሩ ሊያስቆጥራቸው አይችልም፡፡ ቅዱስ እስጢፋኖስ “የአባቶችም 
አለቆች በዮሴፍ ቀንተው ወደ ግብጽ ሸጡት'' በማለት በደለኛነታቸውን የገለጸው ለዚህ ነው፡፡/ 
የሐዋ፯፥፱/ 
 
እነርሱም የሆነ ችግር በገጠማቸው ጊዜ “ወንድማችንን እንጂ እያማጸነን ሳለ ጨክነን ስለ ሸጥነው 
እኮ ነው ይህ ሁሉ መከራ የሚደርስብን” እያሉ ኃጢአታቸው ሲወቅሳቸውና ሲከሳቸው ኖሯል፡፡ 
እነዚሁ ወንድሞቹ አባታቸው ያዕቆብ ከሞተ በኋላ “ምናልባት ዮሴፍ ይጠላን ይሆናል 
ባደረግንበትም ክፋት ሁሉ ብድራት ይመልስብን ይሆናል” ብለው በመፍራት ወደ ዮሴፍ መልእክት 
ላኩ እንዲህም አሉት፦ “አባትህ ገና ሳይሞት እንዲህ ብሎ አዝዟል-- ዮሴፍን እንዲህ በሉት ፦ 
እባክህን የወንድሞችህን በደል ኃጢአታቸውንም ይቅር በል፥ እነርሱ በአንተ ከፍተውብሃልና 
አሁንም እባክህ የአባትህ አምላክ ባሪያዎች የበደሉህን ይቅር በል” ከዚያም ቅዱስ መጽሐፍ እንዲህ 
ይላል፦  “ዮሴፍም ይህን ሲሉት አለቀሰ። ወንድሞቹ ደግሞ መጡ በፊቱም ሰግደው እነሆ እኛ 
ለእንተ ባሪያዎችህ ነን አሉት። ዮሴፍም አላቸው ፦ አትፍሩ እኔ በእግዚአብሔር ፋንታ ነኝን? እናንተ 
ክፉ ነገርን አሰባችሁብኝ እግዚአብሔር ግን ዛሬ እንደ ሆነው ብዙ ሕዝብ እንዲድን ለማድረግ 
ለመልካም አሰበው። አሁንም አትፍሩ እኔ እናንተንና ልጆቻችሁን እመግባችኋለሁ:: አጽናናቸውም፣ 
ደስ እሰኛቸውም።” /ዘፍ ፶፥ ፲ ፭-፳ ፩/ እንግዲህ ይኽ ሁሉ የሚያሳየን በደላቸው ውስጣቸውን 
ሲያስቃያቸው የኖረ መሆኑን ነው። ስለዚህ ኃጢአተኛውም ኃጢአቱን በክፉ ሕሊናውና በራሱ 
ፈቃድ መሠረት ይፈጽማል ።እግዚአብሔር ደግሞ ከጥበቡ ጥልቀትና አይመረመሬነት የተነሣ 
የክፉዎችን ክፋት ቅጣት የሚገባቸውን ለመቅጣት፣ እንደ ወርቅ በእሳት ተፈትነው ነጥረው 
የሚወጡትን ደግሞ እንዲያ እንዲገለጡ ለማድረግ፣ ለሌላም እርሱ ብቻ ለሚያውቀው እኛ ግን 
ለማናውቀው ዓላማው ይጠቀምበታል። ክፉዎቹን ግን የክፋት ሥራቸዉ የሚገባውን ፍዳቸውን 
በፈታሒነቱ ይክፍላቸዋል።  
አቤቱ አምላካችንና አባታችን እግዚአብሔር ሆይ፣ እባክህ ፈቃድህን እንድናውቅና እንድንፈጽም 
እርዳን፣ አሜን። 
ወስብሐት ለእግዚአብሔር 
የጌታችን በዐለ ልደት መቼ? ለምን? 
በዲ/ን ያረጋል አበጋዝ 
መድኃኒታችን የተወለደበት ቀን ይታወቃልን? የልደት በዐል የሚከበርበት ቀንስ 
በምዕራባውያንና በእኛ ቤተክርስቲያን ለምን ተለያየ? የእኛ ቤተ ክርስቲያን ልደትን ለምን 
ታኅሣሥ ፳ ፱ ታከብራለች? ምዕራባውያንስ የልደትን በዐል ለምን December 25 
ያከብራሉ? 
ምዕራባውያን የጌታን ልደት ከእኛ ሁለት ሳምንት ያህል ቀድመው December 25 (በእነርሱ 
አቆጣጠር ታኅሣሥ ፳ ፱) ያከብራሉ የኢትዮጵያ ኦርቶዶክሳዊት ቤተ ክርስቲያን ደግሞ 
ታኅሳስ ፳ ፱ ቀን ታከብራለች። የዚህ ልዩነት መንሥኤ ምንድን ነው? የኢትዮጵያ ቤተ 
ክርስቲያን ልደትን በዚህ ቀን ለማክበሯ መሠረቷ ምንድን ነው? ምዕራባውያንስ 
መሠረታቸው ምንድን ነው? ከሁለቱስ የትኛው ቀዋሚና ትክክል ሆኖ ይታያል? በመጀመሪያ 
የኢትዮጵያን ቤተ ክርስቲያን በዐለ ልደትን የምታከብረው ታኅሣሥ ፳ ፱ ቀን የሆነበትን 
ምክንያት ካየን በኋላ ምዕራባውያኑ በዐለ ልደትን የሚያከብሩበትን ቀን ምንጭና የትመጣ 
በአጭሩ እንዳስሳለን። 
ጌታችንና መድኃኒታችን ኢየሱስ ክርስቶስ የተወለደበት ቀን በመጽሐፍ ቅዱስ በቀጥታ 
ካለመገለጹ የተነሣ ትክክለኛውን ቀን ለማግኘት ታሪክን ተከትለው ብዙ የደከሙ አሉ። 
ከዚሁም የተነሣ ዕለተ ልደቱን በተመለከተ የቀናት ልዩነቶች ተከሥተዋል። ሆኖም ግን ምንም 
እንኳ መጽሐፍ ቅዱስ ቀኑን ይህ ነው ብሎ በግልጽ ባይናገርም አመልካች የሆነ ፍንጭ 
ሳይሰጥ ግን አልቀረም። ይህንን ለመረዳት በሉቃስ ወንጌል በምዕራፍ አንድ ከቁጥር ፰-፲፬ 
የተጻፈውን መመልክት ያስፈልጋል። 
«በይሁዳ ንጉሥ በሄሮድስ ዘመን ከአብያ ክፍል የሆነ ዘካርያስ የሚባል አንድ ካህን ነበረ።  
ሚስቱም ከአሮን ልጆች ወገን ነበረች። ስምዋም ኤልሳቤጥ ነበር... እርሱም በክፍሉ ተራ 
በእግዚአብሔር ፊት ሲያገለግል ወደ ቤተ መቅደስ ገብቶ ለማጠን ዕጣ ደረሰበት። በዕጣንም 
ጊዜ ሕዝቡ ሁሉ በውጭ ቆመው ይጸልዩ ነበር። የጌታም መልአክ በዕጣኑ መሠዊያ ቀኝ  ቆሞ 
ታየው። ዘካርያስም ባየው ጊዜ ደነገጠ፤ ፍርሃትም ወደቀበት:: መልአኩም እንዲህ አለው፦ 
ዘካርያስ ሆይ ጸሎትህ ተሰምቶልሃልና አትፍራ፣ ሚስትህ ኤልሳቤጥ ወንድ ልጅ 
ትወልድልሃለች፣ ስሙንም ዮሐንስ ትለዋለህ ተድላና ደስታም ይሆንልሃል፣ በመወለዱም 
ብዙዎች ደስ ይላቸዋል»ሉቃ፩፥፭፤፰-፲ ፬  
 
በዚህ ክፍለ ምንባብ ውስጥ በጣም አስፈላጊ የሆነ አመልካች (ጠቋሚ) ነገር እናገኛለን፡፡ 
ሆኖም ይህን አሳብ ፈልፍሎ ለማግኘት ከቅዱሳት መጻሕፍት ቃልና አሳብ ጋር ተዛምዶ 
ሊብራራና ሊተረጎም ያስፈልገዋልና ነገሩን በጥንቃቄና በማስተዋል መከታተልን ይጠይቃል፡፡ 
ዋናው አመልካች ፍሬ ነገር መልአኩ ገብርኤል ለዘካርያስ ስለ መጥምቁ ዮሐንስ መወለድ 
ያበሠረበት ቀን በዕብራውያን ዘንድ «በዐለ ሥርየት» ተብሎ ይከበር የነበረው ቀን መሆኑ 
ነው፡፡ ሥርየት የሚባለው በዐል በዕብራውያን አቆጣጠር በሰባተኛው ወር ማለትም 
በታስሪን (በጥቅምት) አሥረኛ ቀን የሚውል ታላቅ በዐል ነበር። ይኸውም በዐል በኦሪት ሕግ 
«በሰባተኛው ወር፣ ከወሩም በአሥረኛው ቀን ራሳችሁን አስጨንቋት። ያገር ልጅም በእናንተ 
መካከል የተቀመጠ እንግዳም ሥራ አትሥሩበት፤ በእግዚአብሔር ፊት ከኃጢአታችሁ ሁሉ 
ትነጻላችሁ። ታላቅ ሰንበት ይሆንላችኋል...» ተብሎ የታዘዘበት ታላቅ በዐል ነበር።/ዘሌዋ.፲ ፮፥
 ፳ ፱-፴፤፳ ፫፥፳ ፯/፤/ዘኍ.፳ ፱፥፯-፲ ፩/   
 
በዚህ በዐል ቀን ሊቀ ካህናቱ የተቀደሰ ተክህኖውን ለብሶ ወደ መቅደስ ይገባል። 
በእግዚአብሔር ፊት ባለው መሠዊያ የእሳት ፍህም አምጥቶ ጥናውን ይሞላል። እንዳይሞት 
የጢሱ  ደመና በምስክሩ ላይ ያለው መክደኛ (ማስተሥረያ) ይሸፍን ዘንድ በእግዚአብሔር 
ፊት ዕጣኑን በእሳቱ ላይ ያደርጋል። ዘሌዋ.፲ ፮ ፥ ፲ ፪-፲፫። እንዲሁም ካህኑ ለማስተሥረይ ወደ 
መቅደሱ በሚገባበት ጊዜ መጀመሪያ ለራሱ፣ ከዚያም ለሕዝቡ ሁሉ አስተሥርዮ እስኪወጣ 
ድረስ በመገናኛው ድንኳን ውስጥ ሌላ ማንም ሰው አይኖርም ነበር። ዘሌ፲ ፮፥፲ ፯። እንግዲህ 
ዘካርያስ ወደ ቤተ መቅደስ በገባ ጊዜ እነዚህ ድርጊቶች መፈጻማቸውን ቅዱስ ሉቃስ በወንጌሉ 
ገልጾአቸዋል። «እርሱም (ዘካርያስ) በክፍሉ ተራ በእግዚአብሔር ፊት ሲያገለግል ወደ ቤተ 
መቅደስ ገብቶ ለማጠን ዕጣ ደረሰበት። በዕጣንም ጊዜ ሕዝቡ ሁሉ በውጭ ቆመው ይጸልዩ 
ነበር።» ይላል። ስለዚህ ዘካርያስ ወደ ቤተ መቅደስ የገባበት ቀን የተጠቀሰው ሥነ ሥርአት 
በሚፈጸምበት በበዐለ ሥርየት ቀን ሲሆን ይህም በዕብራውያን አቆጣጠር በጥቅምት ፲ኛ 
ቀን ነው፡፡ ስለዚህ ቅዱስ ሉቃስ ይህን ቀን በተለየ ሁኔታ ጌታችን  ለተወለደበት ቀን ታሪካዊ 
የአኀዝ መነሻና የመሠረት ድንጋይ መሆኑን ጠቁሞ አመልክቶአል ማለት ነው። 
 
ይህ ዘካርያስ የተበሠረበት ቀን የአይሁድ በዐለ ሥርየት የዋለበት በዕብራውያን የዘመን 
አቆጣጠር ጥቅምት አሥረኛ ቀን መሆኑን ብዙ ጥንታውያን የቤተ ክርስቲያን አባቶች 
መተርጉማን ገልጸው እናገኛለን። ለምሳሌም ቅዱስ ዮሐንስ አፈወርቅና ማር ዮሐንስ ወንጌለ 
ሉቃስ ምዕራፍ አንድን ሲተረጉሙ ሰፋ ባለ ሐተታ ገልጸውት እናገኛለን። የኢትዮጵያ 
መተርጉማንም በተወራረስው የሊቃውንት ትርጓሜ «ዘካርያስ ወደ ቤተ መቅደስ ገባ» 
ከሚለው ላይ በታሪክ ሲያትቱ «የጥቅምት ጨረቃ ሠርቅ ባደረገች በአሥር ቀን ነው፣ 
ዕለቱም ዕለተ ዮሴፍ (በዐለ ሥርየት)ነው፣… ተሰብስበው ይጸልያሉ፣ ወበይእቲ ዕለት 
አሕምምዋ ለነፍስክሙ (በዚያች ዕለት ራሳችሁን ታዋርዳላችሁ) እንዲል» ብለው 
አስረድተዋል። (ትርጓሜ ወንጌል፣ ገጽ. ፫ ፻ ፳ ፬) 
እስከዚህ ድረስ ዘካርያስ ዮሐንስን እንደሚወልድ የተበሠረበት ቀን በዐለ ሥርየት በሚባል 
በዕብራውያን አቆጣጠር ታስሪን (ጥቅምት) አሥር ቀን ለመሆኑ የተገናዘበበትን 
ትምህርታዊና መጽሐፍ ቅዱሳዊ መንገድ አይተናል። አሁን ደግሞ ይህ ቀን ከኢትዮጵያ የቀን 
አቆጣጠር ጋር ያለው ግንኙነት እንዴት እንደሆነና መቼ ላይ እንደሚያርፍ እንመልከት። 
በዕብራውያን አቆጣጠር በዐለ ሥርየት የዋለው በጨረቃ አቆጣጠር ጥቅምት አሥር ቀን ስለ 
ነበር ይህንን ወደ ኢትዮጵያ የቀን አቆጣጠር መልሶ ዕለቱን ለማግኘት ወደ ዘመን አቆጣጠር 
መግባት ግድ ይሆናል። ነገር ግን ወደዚህ የቀን አቆጣጠር ዝርዝር ብንገባ የያዝነውን ጉዳይ 
እንዳያወሳስበው ዝርዝር ሐተታውን ትተን እንዲሁ ዕለቱ የሚውልበትን ብቻ እንመልክት። 
በዕብራውያን አቆጣጠር ወርኀ ታስሪን (ጥቅምት) አሥር ቀን የዋለው በኢትዮጵያ አቆጣጠር 
መስከረም ፳ ፯ ቀን ነበር። ይኸውም የጨረቃ የቀን አቆጣጠር ወደ ፀሐይ የቀን አቆጣጠር 
ሲለወጥ የሚገኝ ነው። ይህም ማለት በጨረቃ አቆጣጠር ጥቅምት ፲ ቀን የነበረው በዐለ 
ሠርቅ በፀሐይ የቀን አቆጣጠር መስከረም ፳ ፯ ቀን ነበር ማለት ነው። 
ስለዚህ ዘካርያስ የተበሠረው መስከረም ፳ ፯ ቀን ሆኖ እናገኛለን። በዐሉ ወዲያው እንዳበቃ 
ዘካርያስ ወደ ቤቱ ገባ፤ መጥምቁ ዮሐንስ ተፀነሠ። ቅዱስ ወንጌል «የማገልገሉ ጊዜ ሲፈጸም 
ወደ ቤቱ ገባ ሚስቱ ኤልሳቤጥም ፀነሠች» ሲል ያስረዳል። ቅዱስ ያሬድ ይህን መሠረት 
በማድረግ ‹ወእምድኅረ ክልዔ መዋዕል ፀንሠት ኤልሳቤጥ ብእሲቱ - ከሁለት ቀንም በኋላ 
ሚስቱ ኤልሳቤጥ ፀነሠች» ብሏል። ስለዚህ ዮሐንስ መጥምቅ የተፀነሠው መስከረም ፳ ፱ 
ቀን ነው ማለት ነው። መጥምቁ ዮሐንስ ለጌታችን ለኢየሱስ ክርስቶስ መንገድ ጠራጊና በፊቱ 
የሚሄድ መልእክተኛ መሆኑ በነቢያት ትንቢት ተነግሮ ቆይቶአል። ኢሳ ፵፣፫-፭ ፤ ሚል ፫፥፩። 
እንደ ትንቢቱም ቃል ሁሉ ዮሐንስ ከፅንሠቱ ዕለት ጀምሮ በተፈለገው መንገድ ለጌታችን 
ጎዳናውን እያቀና የሚሄድ የፊቱ መልእክተኛ ሆኖ ተገኝቶአል። ሉቃ.፩፥፸ ፮-፸ ፱ ፣ ዮሐ ፩፥፴
፴ ፱። መጥምቁ ዮሐንስ የተፀነሠበትም ቀን ጌታችን ኢየሱስ ክርስቶስ በድንግል ማኅፀን 
ለተፀነሠበትና ለተወለደበት ቀን ከዚህ በላይ እንደተመለከትነው መነሻ አብነት ሆኖ ይገኛል 
ማለት ነው። 
እንግዲህ በዚህ ታሪካዊ ቁርኝትና ትስስር መሠረት ኤልሳቤጥ በፀነሰች በስድስተኛ ወሯ 
ለዘካርያስ ያበሰረው መልአኩ ቅዱስ ገብርኤል ወደ ቅድስት ድንግል ማርያም ተልኮ 
«ትፀንሻለሽ፣ ትወልጃለሽ» በማለት መድኀኒታችንን ኢየሱስ ክርስቶስን እንደምትፀንስና 
እንደምትወልድ ነገራት። ይህም መጥምቁ ዮሐንስ ከተፀነሰበት ጊዜ (ከመስከረም ፳ ፱ ቀን) 
አንሥቶ ሲቆጠር መጋቢት ፳፱ ቀን ይሆናል። መልአኩ እመቤታችንን ሲያበሥራት‹‹መካን 
ትባል ለነበረችው (ለኤልሳቤጥ) ይህ ስድስተኛ ወር ነው» ሲል የተናገረው የፅንሠትዋን ጊዜ 
የሚያመለክት አይደለምን? ሉቃ፩፥፴ ፮-፴ ፰ ። ስለዚህ መጋቢት ፳ ፱ ቀን ቃል ሥጋ የሆነበትና  
በድንግል ማኅፀን የተፀነሠበት ዕለት ነው ማለት ነው። ከዚህ ከመጋቢት ፳ ፱ ቀን ጀምሮ 
ወንድ ልጅ በእናቱ ማኅፀን የሚቆይባቸውን ዘጠኝ ወር ከአምስት ቀናት (፪ ፻ ፸ ፭ ቀናት) 
ስንቆጥር ጳጉሜን ጨምሮ ዕለተ ልደቱ ታኅሣሥ ፳ ፱ ቀን ላይ ይውላል። ስለዚህም መጋቢት 
፳ ፱ ቀን የተፀነሰው ጌታችን ከኃጢኣት በቀር የሰውነትን ሥራ ሁሉ ፈጽሟልና ዘጠኝ ወር 
ከአምስት ቀን በእናቱ ማኅፀን ቆይቶ ታኅሣሥ ፳ ፱ ቀን በቤተልሔም ዘይሁዳ ተወለደ። 
ስለዚህም የኢትዮጵያ ኦርቶዶክሳዊትና ሐዋርያዊት ቤተ ከርስቲያን መጽሐፍ ቅዱሳዊ 
የታሪክና የትውፊት ማስረጃዎችን መሠረት አድርጋ የመድኃኔዓለም ኢየሱስ ክርስቶስን በዐለ 
ልደት ታኅሣሥ ፳፱ ቀን በታላቅ ምስጋና ታከብራለች።  
ጌታችን ኢየሱስ ክርስቶስ የተወለደው ታኅሣሥ ፳፱ ቀን መሆኑን ከጻፉ አበው መተርጉማንና  
የሐሳበ ዘመን መምህራን መካከል የተወሰኑትን ከዚህ ቀጥሎእንመልከት። 
፩ኛ. «ይቤ ወልደ መነኰስ፦ ውእቱ ተወልደ ለጸቢሐ ሠሉስ በሌሊት አመ እሥራ ወተስዑ 
ለወርኃ ታኅሣሥ በተፍጻሜተ ሃምሳ ወኃምስቱ ምዕት ዓመተ ዓለም። -እርሱ ጌታችን ወደ 
ማክሰኞ አጥቢያ በሌሊት በታኅሣሥ ፳ ፱ ቀን ፭ሺሕ፭ ፻ ዓመተ ዓለም ሲፈጸም ተወለደ» 
ይላል፡፡ (ማር ዮሐንስ መተርጕም፣ትርጓሜ ወንጌል ዘማቴዎስ ገጽ ፹ ፰) ፡፡ 
፪ኛ. «ይቤ ሰዒድ ወልደ በጥሪቅ በሠላሳ ወሠለስቱ ዓመተ መንግሥቱ ለሄሮድስ…አመ 
እሥራ ወተስዑ ለወርኃ ታኅሣሥ ተወልደ እግዚእ ኢየሱስ፡፡ ሰዒድ ወልደ በጥሪቅ በሄሮድስ 
በ፴፫ ዓመተ መንግሥት… በታኅሣሥ ፳ ፱ኛ ቀን ጌታ ኢየሱስ ተወለደ» ይላል። 
፫ኛ. ይቤ ጊዮርጊስ ወልደ ዓሚድ ፦«ወኮነ ድሙረ ሃምሳ ወኃምስቱ ምዕተ ዓመት እስከ 
ልደተ እግዚእነ ኢየሱስ ክርስቶስ… ወተፀንሠ አመ እሥራ ወተስዑ ለመጋቢት በዕለተ እሑድ። 
ወተወልደ አመ እሥራ ወተስዑ ለታኅሣሥ በዕለተ ሠሉስ ።- እስከ ጌታችን ኢየሱስ ክርስቶስ 
ልደት የተደመረው ቁጥር ፭ሺ፭ ፻ ዓመት ነው፡፡ መጋቢት ፳ ፱ ቀን እሑድ ዕለት ተፀነሠ፤ 
ታኅሣሥ ፳ ፱ ቀን ማክሰኞ ዕለት ተወለደ›› ብሎአል። (ጊዮርጊስ ወልደ ዓሚድ፣ ገጽ.፲ ፯-፲ ፰) 
፬ኛ. ቅዱስ ባስልዮስ ዘቂሣርያ (፫ ፻ ፴-፫ ፻ ፸ ፮ዓ.ም.) ስለ ጌታችን መድኃኒታችን ኢየሱስ 
ክርስቶስ ልደት በታኅሣሥ ፳ ፱ ቀን ያስተማረው ትምህርት በሳሂዲክ (Sahidic - የቅብጥ 
ቋንቋ ጥንታዊ ዘዬ) ይገኛል። (Coptic Encyclopedia, p. 380) 
፭ኛ. ዲድስቅልያ _አንቀጽ ፳ ፱፦«ቀዳሚ በዐል ዘውእቱ ዕለተ ልደቱ ለክርስቶስ አመ እሥራ 
ወኃሙሱ ለታስዕ ወርኅ በኁልቆ ዕብራውያን ወበኀሳበ ግብፃውያን አመ እሥራ ወተስዑ 
ለወርኃ ታኅሣሥ ዘውእቱ ራብዓይ ወርኅ ግበሩ፡፡ -የመጀመሪያው በዐል የክርስቶስ ልደት 
ነው፡፡ ይኸውም በዕብራውያን አቆጣጠር በዘጠነኛው ወር በ፳ ፭ኛ ቀን በግብፃውያን አቆጣር 
በታኅሣሥ ወር በ፳ ፱ኛው ቀን ታደርጋላችሁ ተብሉ ተወስኖአል። ዲድስቅልያ፣ አንቀጽ ፳ ፱ 
ገጽ. ፴ ፯) 
እነዚህ ለአብነት ተጠቀሱ እንጂ የልደተ ክርስቶስን ዕለት ታኅሣሥ ፳ ፱ መሆኑን የጻፉና የገለጹ 
ሊቃውንትና ጸሐፊዎች ብዙዎች ናቸው፡፡ ስለሆነም የኢትዮጵያ ኦርቶዶክስ ቤተክርስቲያንና 
የግብፅ ኦርቶዶክስ (ኮፕት) ቤተ ክርስቲያን በዐለ ልደትን ታኅሣሥ ፳ ፱ ቀን የሚያከብሩት 
በተረዳና በታወቀ ማስረጃና መሠረት ላይ ተመሥርተው ነው እንጂ እንዲሁ አይደለም። 
የምዕራባዉያን የልደት በዐል ለምን December 25 ሆነ? 
ምዕራባዉያን የጌታችንን በዐለ ልደት ለምን December 25 እንደሚያከብሩ የተለያዩ 
አስተያየቶችና ምክንያቶች ይሰጣሉ። ከእነዚህም ጎላ ያሉት ምክንያቶች የሚከተሉት ናቸው። 
አንደኛው ከዘመን አቆጣጠራቸው ጋር ለማዛመድ የተደረገ ሂደት ነው የሚል ነው:: 
ይኸውም ዲዮናስዮስ ኤክሲጀስ የተባለው የሮም መነኲሴ በ፭ ፻ ፳ ፭ ዓ.ም. በቫቲካኑ ጳጳስ 
አነሳሽነት አዲስ የዘመን አቆጣጠር አዘጋጅቶ አቀረበ። «ታሪክን ተከትዬ ባደረግሁት ጥናት 
መሠረት ክርስቶስ የተወለደው ከ ፩ ዓመተ ምሕረት በፊት ፯ ዓመት ቀደም ብሎ 
(በ፭ሺሕ፬ ፻ ፺ ፫ ዓመተ ዓለም) ነው» የሚል አሳብ አቀረበ። በሁሉም የክርስትና ዓለም ጥቅም 
ላይ ሲውል በነበረው የጋራ የዘመን አቆጣጠር መሠረት በዚያ ጊዜ በነበረው ዓመት በ፭ ፻ ፳ ፭ 
ዓ.ም. ላይ ፯ ዓመታትን ጨምሮ በአንድ ጊዜ ፭ ፴፪ አደረሰው። ሆኖም ይህ የኀሳበ ዘመን 
ስሌቱ ስህተት ነበር። (የዘመን አቆጣጠርን በተመለከተ ወደፊት በሚወጣው የሐመር 
መጽሔት ልዩ የመጽሐፍ ዕትም ላይ ሰፋ ብሎ በዝርዝር ስለሚወጣ በዚያ ላይ መመልከት 
ይቻላል።) ስለዚህም ምሥራቃውያን አብያተ ክርስቲያናት ይህን አዲስ የዘመን አቆጣጠር 
ስሌት ውድቅ በማድረግ በነበረው በጥንቱ የዘመን አቆጣጠር መጠቀማቸውን ቀጠሉ። 
አዲሱ አቆጣጠር ግን አዲስ ዓመት የሚቀይረው በጥር ወር ሆነ። ለዚህም አንዱና ዋናው 
ምክንያት በአውሮፓ ከባዱ የቅዝቃዜ ወቅት እያለ ቀና የፀሐይ ሙቀት እየመጣ የሚሄድበት 
ወቅት ወርኀ ጥር በመሆኑም እንደ ሆነ ይነገራል። ስለሆነም የክርስቶስን በዐለ ልደት ከአዲሱ 
ዓመት መጀመሪያ ጋር አንድ ለማድረግ ሲሉ በዐለ ልደቱን በ December 25 አደረጉት የሚል 
ነው። 
ሌላውና በብዙ ምሁራን ዘንድ የሚታመነው አሳብ ደግሞ December 25 የተመረጠበት 
ምክንያት አውሮፓውያን ክርስትናን ከመቀበላቸው በፊት ያከብሩት ከነበረ የጣዖት በዓል 
ዕለት የተገኘ ነው የሚለው ነው። ሮማውያን ከቄሣር ኦሬሊያን (275 ዓ.ም.) ጀምሮ የ «ኃያሏ 
ፀሐይ» ("Sol Invictus": the Unconquered Sun) የአምልኮ በዓልን በዚሁ ቀን ያከብሩ 
ነበር። December 25 የፀሐይ የልደት ቀን ተብሎ ይጠራ የነበረ ሲሆን በዚሁ ዕለትም 
በመላዋ የሮም ግዛት ታላቅ አሕዛባዊና ጣዖታዊ የእምነት ሥነ ሥርዓታዊ ክብረ በዓል 
ይፈጸም ነበር። ኋላ ሕዝቡ ክርስትናን እየተቀበለ ሲሄድ ከፍጡር የፀሐይ አምልኮና በዐል ወደ 
እውነተኛው ፀሐይ (ፀሐየ ጽድቅ) ወደ ኢየሱስ ክርስቶስ አምልኮ እንዲመለሱና የእርሱን  
በዐለ ልደት እንዲያከብሩ ለማድረግ ይህንን ቀን መርጠዋል። ይህ አስተሳሰብ  በዘመኑ በነበሩ 
ጸሐፊዎች ተመልክቶአል።(W.P.Dawson "Christmas: Its Origins and Associations," 
London,1902). የፀሐይ አምልኮና ልማድ በተለይም በዚህ ቀን በሕዝቡ ይደረግ የነበረው 
ጣዖታዊ የበዐል አካባበር ልማድ ብዙዎችን በቀላሉ ሊለቃቸው ስላልቻለ በዚሁ ቀን ላይ 
የኢየሱስ ክርስቶስን የልደት በዐል ማክበር ደካሞችን ከጣዖታዊ ልማድ ነፃ ለማውጣት 
ይጠቅማል ብለው በማሰብ ያደረጉት ነው፡፡ 
ከዚሁ ጋር አብሮ ሊታይ የሚገባው ጉዳይ ቢኖር በአገራችን ሕዝቡን ለማሳትና ጥንታዊትና 
ሐዋርያዊት ከሆነችው ከኦርቶዶክሳዊት ሃይማኖቱ ሰውን ለማናወፅ የጥፋት ሠራተኞች 
የሆኑት የምዕራባውያን ተላላኪዎች ልደትን በእኛ አቆጣጠርና በዐል እናከብራለን ሲሉ 
የመታየቸው ነገር ነው፡፡ እነርሱ ምንጫቸው አምባገነንና‹‹የክርስቶስ እንደራሴ ነኝ›› ይል 
በነበረው በልዮን የተመሠረተው የሮማ ካቶሊክና ዘረኛ  ጀርመናዊ በነበረው በማርቲን ሉተር 
የተጀመረው ፕሮቴስታንት መሆኑ የታወቀ ነው:: እነዚህ ካቶሊካው ያንና ሉተራውያን ደግሞ 
የልደትን በዐል የሚያከብሩት ከላይ እንደተገለጸው December 25 ነው፡፡ በዚያውም ላይ 
ተሐድሶዎች ሉተራውያን በተለይ የአውሮፓ አገሮች ውስጥ የልደት በዐል መከበር የለበትም 
እያሉ ብዙ ብጥብጥና ሁከት ሲፈጥሩ የነበሩባቸው ብዙ ዘመናት ነበሩ፡፡ በተለይ በእንግሊዝ 
ፒዩሪታንስ የተባሉት የተሐድሶ ቅርንጫፎች የፖለቲካ ሥልጣን በያዙ ጊዜ በዐለ ልደትን «ሕገ 
ወጥ» በዐል ነው ብለው በማወጃቸው ብዙ ደም አፋሳሽ ግጭት ተፈጥሯል:: (N. Doran, 
"The Ups and Downs of Christmas," in "The National Magazine," London, 
December 1857.)  
ፕሮቴስታንቶች (ሉተራውያን) የልደትን በዐል መከበር እየተቀበሉ የመጡት ለሸቀጦች 
ማሻሻጫ ሲባል የተፈጠረው ‹የገና አባት» ለገበያና ለንግድ ጥሩ መሆኑን ከተመለከቱ በኋላ 
ነበር። ዛሬም ቢሆን ብዙዎቹ ምዕራባውያን ልደትን የሚያከብሩት ከሃይማኖታዊነቱ ይልቅ 
በንግድ መሣሪያነቱ ሆኗል፡፡ ታዲያ በአገራችን ያሉ «ጥቁር ምዕራባዉያን» የልደትን በዐል 
በእኛ በዐል ቀን እናከብራለን ለምን ይላሉ? በእርግጥ የእኛን አቆጣጠር አምነውበት ነው? 
ወይስ ሕዝቡን ለማታለልና ለማጭበርበር እንዲያመቻቸው? በመሠረተ እምነታቸው ከእኛ 
ጋር አንድ ሳይሆኑ በቀን አቆጣጠር ብቻ እኛን ሊመስሉ አይችሉም:: ነገሩ በጎችን ለማጥመድ 
የበግ ለምድ ለብሶ መምጣት በመሆኑ ልናስብበትይገባል። 
 
እንግዲህ እንደ ኢትዮጵያ ቤተ ክርስቲያን አቆጣጠር መድኃኒታችን ኢየሱስ ክርስቶስ 
ከተወለደ ይኸው ልክ ሁለት ሽሕ (፳ ፻) ዓመት ሆነው፡፡ ዓመተ ፍዳ አልፎ ዓመተ ምሕረት 
(የምሕረት ዓመት) በሆነ ዘመን ላይ ስላለን በዐለ ልደቱን ስናከብር እግዚአብሔር ለእኛ 
ያደረገልንን ታላቅ ውለታ በማስታወስ፣ የፈጸመውን ታላቅና ድንቅ ሰው የመሆን 
(የተዋሕዶ) ምስጢር በማሰብና በመረዳት ሊሆን ይገባል፡፡  እንዲህ ሲሆን በበዐለ ልደቱ 
ተገኝተው «ስብሐት ለእግዚአብሔር በሰማያት ወሰላም በምድር ሥምረቱ ለሰብእ - ክብር 
ለእግዚአብሔር በአርያም ይሁን፤ ሰላምም በምድር፣ ለሰውም በጎ ፈቃድ» እያሉ ካመስገኑ 
ቅዱሳን መላእክት ጋር አብረን ደስ እያለን ምስጋናን ለአምላካችን ልናቀርብ ይገባናል። 
ቅዱሳን መላእክት ለእኛ ለሰዎች የተደረገው መልካም ነገር አስደስቶአቸው ምስጋና ካቀረቡ 
እኛ የድርጊቱ ባለቤቶች ምን ያህል ደስ ሊለንና ልናመሰግን ይገባን ይሆን?  ስለሆነም 
እግዚአብሔርን እንደማያውቁ እንደ አሕዛብ አብዝቶ በመብላትና በመጠጣት፣ በዘፈንና 
በጭፈራ፣ በዝሙትና በመዳራት፣ በአጠቃላይ ነፍስንና ሥጋን በሚያጎሰቁሉና ይህን ሁሉ 
ቸርነት ያደረገልንን አባታችንን እግዚአብሔርን በሚያሳዝኑ ተግባራት ሳይሆን ለክርስቲያን 
እንደሚገባ በቤተ ልሔም (በቅድስት ቤተ ክርስቲያን) በመገኘት ነገረ ልደቱን በማሰብ፣ 
በያሬዳዊ ዜማ ፣ ምስጋና ከሚያቀርቡ አባቶችና መዘምራን ጋር አብረን እናመስግን፡፡ 
የአምላካችንን ውለታና ፍቅርም  በሕይወታችን ዘልቆ የታተመና በዓመት አንድ ጊዜ 
በታኅሣሥ ፳ ፱ ቀን ብቻ ወይም በየወሩ በ፳ ፱ ቀን ብቻ ሳይሆን በልባችን ጽላት ሊቀረጽና 
ሁል ጊዜም በየዕለቱ ልናስበው ይገባል። ሕይወታችንም ለአምላካችን የሚገዛና ለእርሱ ደስ 
የሚያሰኝ ሊሆን ይገባዋል።    
ስብሐት ለእግዚአብሔር 
ሐመር-  ኅዳር/ታኅሣሥ  ፳ ፻ ዓ.ም 
ዲ/ን ያረጋል አበጋዝ 
ዋቢ ድርሳናት 
* ወንጌል ቅዱስ፣ ከቀድሞ አባቶች ጀምሮ ሲወርድ  ሲዋረድ የመጣው ንባቡና ትርጓሜው፣ 
ትንሣኤ ማሳተሚያ ድርጅት፣ ፲ ፱ ፻ ፹ ፰ ዓ.ም. አዲስ አበባ፡፡ 
* አቡሻህር 
* ማር ዮሐንስ መተርጕም፣ ትርጓሜ ወንጌል ዘማቴዎስ 
* ዲድስቅልያ አንቀጽ ፳ ፱ 
ሁሉም ክርስቲያን ካህን ነውን? (ከመድሎተ ጽድቅ ቅጽ ሁለት የተቀነጨበ) 
የፕሮቴስታንቶች የመጀመሪያው የተቃውሞ ሐሳባቸው - “ሁላችንም ካህናት ነን።” 
ክህነትን የሚቃወሙ አካላት ለዚህ ሐሳባቸው ማስረጃ አድርገው የሚያቀርቧቸው የመጽሐፍ ቅዱስ ጥቅሶች የሚከተሉት ናቸው። 
• “እናንተ ግን ከጨለማ ወደሚደነቅ ብርሃኑ የጠራችሁን የእርሱን በጎነት እንድትናገሩ የተመረጠ ትውልድ፣ የንጉሥ 
ካህናት፣ ቅዱስ ሕዝብ፣ ለርስቱ የተለየ ወገን ናችሁ፤ ..." 1 ጴጥ. 2፡9 
በቅዱስ ጴጥሮስ መልእክት ላይ የተጻፈውን ይህን ጥቅስ “ሁሉም አማኝ ካህን ነው" ለማለት ዋና መነሻም መድረሻም አድርገው 
ይጠቅሱታል። ስለዚህም የተለዩ ካህናት የሚባሉ አያስፈልጉም፣ ሁሉም አማኝ ካህን ነውና ይላሉ። 
ሌላው ጥቅስ ደግሞ ይህ ነው፡- 
“መንግሥትም ለአምላኩና ለአባቱም ካህናት እንድንሆን ላደረገ፣ ለእርሱ ከዘላለም እስከ ዘላለም ድረስ ክብርና ኃይል 
ይሁን፤ አሜን።” ራእ. 1፡6 
ከመላው የሐዲስ ኪዳን መጻሕፍት ውስጥ “ሁሉም አማኝ ካህን ነው” ለሚለው ትምህርታቸው የሚጠቅሷቸው ጥቅሶች እነዚህ 
ናቸው። ክህነት የሚባል የተለየ ጸጋ የለም የሚሉት አካላት የሚጠቅሷቸውን ጥቅሶቻቸውን ካየን፣ ከዚህ ቀጥሎ ደግሞ እነዚህ 
ጥቅሶች ሐሳባቸው ምን እንደሆነ ወደ መመልከት እንግባ። ቅዱስ ጴጥሮስ “የተመረጠ ትውልድ፣ የንጉሥ ካህናት፣ ቅዱስ ሕዝብ፣ 
ለርስቱ የተለየ ወገን ናችሁ” ብሎ የተናገረው ቃል እግዚአብሔር በብሉይ ኪዳን ለሕዝበ እስራኤል ከተናገረው ቃል ጋር አንድ 
ነው፤ ቃሉም ይህ ነው፡- 
ለእስራኤል ልጆች የምትነግራቸው ቃል ይህ ነው፡- የተመረጠ ርስት ትሆኑልኛላችሁ፤ እናንተም የካህናት መንግሥት 
የተቀደሰም ሕዝብ ትሆኑልኛላችሁ። ዘጸ. 19፡6 
በመጀመሪያ ቅዱስ ጴጥሮስ በመልእክቱ የገለጸው ይህ ቃል ከብሉይ ኪዳን የተወሰደ መሆኑን ልብ ማለት ተገቢ ነው፡፡ ምክንያቱም 
ይህ የቃሉን ሐሳብ በአግባቡ ለመረዳት አስፈላጊ ነውና፡፡ በኦሪት ዘጸአት ላይ እግዚአብሔር ለሙሴ “ለእስራኤል ልጆች 
የምትነግራቸው ቃል ይህ ነው” ካለው በኋላ ከዚያው ቀጥሎ “እናንተም የካህናት መንግሥት የተቀደሰም ሕዝብ ትሆኑልኛላችሁ" 
ብሎታል። ታዲያ ይህ ማለት ሁሉም የእስራኤል ልጆች፣ ወንዶችም ሴቶችም፣ ሌዋውያኑም ከሌዊ ነገድ ውጭ የነበሩትም፣ ሁሉም 
ካህናት ነበሩ ማለት ነውን? ሁሉም ሕዝብ ያለ ምንም ልዩነት የክህነትን አገልግሎት ይፈጽሙ ነበረ ማለት ነውን? ለክህነት 
አግልግሎት የተለዩና የተመረጡ ሰዎች አልነበሩምን? በግዝረት የተስፋው ቃል ኪዳን ተካፋይ የሆነ እስራኤላዊ ሁሉ የክህነት 
አገልግሎት የሆነውን መሥዋዕት ማቅረብ፣ ዕጣን ማጠን፣ ሁሉም ወደ ቅድስቱና ቅድስተ ቅዱሳኑ የሚገባና የመሰሉትን ክህነታዊ 
አገልግሎቶች ሁሉ መፈጸም የሚችል ነበር ማለት ነውን? በዚያ የነበሩትን የከበሩ ነገሮች የሚመለከትና የሚነካ፣ ንዋያተ ቅድሳቱን 
መዳስስና ይህን ይህን ሁኔታ ከብሉይ ኪዳን እንመልከት። 
1) ቆሬ እና ግብረ አበሮቹ (ዘኁ. 16) 
እግዚአብሔር ከ12ቱ የእስራኤል ነገድ መካከል በክህነት ያገለግሉት ዘንድ የለያቸው የሌዊ ነገድ የነበሩትን ብቻ ነበር። ከሌዊ 
ነገድ ውስጥም የአሮን ልጆች በክህነት፣ ቀሪዎቹ ሌዋውያን ደግሞ በደብተራ ኦሪቱ ዙሪያ ባሉ ልዩ ልዩ አገልግሎቶች እንዲያገለግሉ 
መርጧቸው ነበር። ሆኖም ይህን የእግዚአብሔርን አሠራር በመቃወም ከሌዊ ወገን ቆሬ የተባለ ሰው፣ ከሮቤል ወገን ደግሞ ዳታን፣ 
አቤሮንና ኦን የተባሉ ሰዎች በሙሴና በአሮን ላይ በተቃውሞ ተነሡባቸው። እነዚህ አራት ሰዎች (ቆሬ፣ ዳታን፣ አቤሮን፣ እና ኦን) 
ከእስራኤል ልጆች ውስጥ 250 ሰዎችን በዐመጻቸው ከእነርሱ ጋር እንዲተባበሩ አደረጓቸው። እነዚያ 250 ሰዎችም 
በእስራኤላውያን ዘንድ ከጉባኤው የተመረጡና ዝናቸውም የተሰማ የማኅበሩ አለቆች ነበሩ። 
እነዚህ ሰዎች በሙሴና በአሮን ላይ ተሰብስበው ተቃውሟቸውን እንዲህ ሲሉ አቀረቡ፡- 
ማኅበሩ ሁሉ እያንዳንዳቸው ቅዱሳን ናቸውና፣ እግዚአብሔርም በመካከላቸው ነውና እናንተ እጅግ አብዝታችኋል፤ 
በእግዚአብሔርም ጉባኤ ላይ ለምን ትታበያላችሁ? አሉ፡፡ 
ይህም ማለት፣ እኛ ሁላችንም በክህነት ለማገልገል ብቁዎች ሆነን ሳለ፣ በክህነት የምናገለግለው እኛ ብቻ ነን ለምን ትላላችሁ? 
እንዲህ ማለታችሁ'ኮ እኛ ከእናንተ እንበልጣለን እያላችሁንኮ ነው ማለታቸው ነበር፡፡ ሙሴም ይህን ነገራቸውን በሰማ ጊዜ እጅግ 
አዘነ፣ በግምባሩም ወደቀ፡፡ ከዚያም ለቆሬና ለግብረ አበሮቹ ሁሉ እንዲህ አላቸው፡- 
… ሙሴም ቆሬን አለው፡- እናንተ የሌዊ ልጆች፣ ስሙ፤ የእስራኤል አምላክ ከእስራኤል ማኅበር የለያችሁ፣ 
የእግዚአብሔርንም ማደሪያ አገልግሎት ትሠሩ ዘንድ፣ እንድታገለግሏቸውም በማኅበሩ ፊት ትቆሙ ዘንድ ወደ እርሱ 
ያቀረባችሁ አይበቃችሁምን? አንተን ከአንተም ጋር የሌዊን ልጆች ወንድሞችህን ሁሉ ወደ እርሱ አቅርቧል፤ ክህነትንም 
ደግሞ ትፈልጋላችሁን? 
ቆሬ ከሌዊ ነገድ እንደ መሆኑ በእግዚአብሔር ማደሪያ ማገልገላቸው አልበቃ ብሏቸው ለአሮንና ለልጆቹ ብቻ የተሰጠውን 
መሥዋዕት የማቅረብና ዕጣን የማጠን የክህነት አገልግሎት በመመኘቱ ነገሩ የማይጠቅመው መሆኑን ሙሴ ቢነግረውም 
አልሰማውም። ስለዚህም ሙሴ በመቀጠል እንዲህ አለው፡- 
ሙሴም ቆሬን፡- ነገ አንተ፣ ወገንህም ሁሉ፣ አሮንም፣ በእግዚአብሔር ፊት ሁኑ፤ ሁላችሁም ጥናዎቻችሁን ውሰዱ፣ ዕጣንም 
አድርጉባቸው፣ እያንዳንዳችሁም ጥናዎቻችሁን ወደ እግዚአብሔርእግዚአብሔር ፊት አምጡ፣ 250 ጥናዎች፤ አንተ ደግሞ 
አሮንም ጥናዎቻችሁን አምጡ አለው:: 
በዚህም መሠረት ቆሬና ግብረ አበሮቹ እያንዳንዳቸው ጥናቸውን ወሰዱ፣ እሳትም አደረጉበት፣ ዕጣንም ጨመሩበት፣ ከሙሴና 
ከአሮንም ጋር በመገናኛው ድንኳን ደጃፍ ቆሙ። ቆሬም ማኅበሩን ሁሉ ወደ መገናኛው ድንኳን ደጃፍ በእነርሱ ላይ ሰበሰበ። ያን 
ጊዜም የእግዚአብሔር ክብር ለማኅበሩ ሁሉ ተገለጠ። እግዚአብሔርም ሙሴንና አሮንን “ሁሉን በቅጽበት አጠፋቸው ዘንድ 
ከዚህ ማኅበር መካከል ፈቀቅ በሉ” አላቸው። ሙሴና አሮን ግን በግምባራቸው ወድቀው፡- “አምላክ ሆይ፣ አንተ የሰው ሁሉ 
ነፍስ አምላክ፣ አንድ ሰው ኃጢአት ቢሠራ አንተ በማኅበሩ ሁሉ ላይ ትቈጣለህን?” ብለው ተማጸኑት። እግዚአብሔርም ሙሴን 
“ለማኅበሩ ከቆሬና ከዳታን ከአቤሮንም ማደሪያ ዙሪያ ፈቀቅ በሉ ብለህ ንገራቸው፡፡” አለው። 
ሙሴም ተነሥቶ ወደ ዳታንና ወደ አቤሮን ሄደ፤ ማኅበሩንም፣ “እባካችሁ፣ ከእነዚህ ክፉዎች ድንኳን ፈቀቅ በሉ፤ 
በኃጢአታቸውም ሁሉ እንዳትጠፉ ለእነርሱ የሆነውን ሁሉ አትንኩ” ብሎ ተናገራቸው። ሌሎቹ የሙሴን ምክር ሰምተው ከቆሬና 
ከዳታን ከአቤሮንም ማደሪያ ከዙሪያውም ሁሉ ፈቀቅ ሲሉ፤ ዳታንና አቤሮንም ሴቶቻቸውም ልጆቻቸውም ሕፃናቶቻቸው ግን 
ወጥተው በድንኳኖቻቸው ደጃፍ ቆሙ። ቀጥሎም ሙሴ እንዲህ አለ፡- 
ሙሴም አለ፡- ይህን ሥራ ሁሉ አደርግ ዘንድ እግዚአብሔር እንደ ላከኝ እንጂ ከልቤ እንዳይደለ በዚህ ታውቃላችሁ፡፡ 
እነዚህ ሰዎች ሰው እንደሚሞት ቢሞቱ፣ ወይም እንደ ሰው ሁሉ ቢቀሠፉ እግዚአብሔር አልላከኝም። እግዚአብሔር ግን 
አዲስ ነገር ቢፈጥር፣ ምድርም አፏን ከፍታ እነርሱን ለእነርሱም ያለውን ሁሉ ብትውጣቸው፣ በሕይወታቸውም ወደ ሲኦል 
ቢወርዱ፣ ያን ጊዜ እነዚህ ሰዎች እግዚአብሔርን እንደ ናቁ ታውቃላችሁ፡፡ 
እነዚህ ሰዎች የተነሡት “እኛም ካህናት ነን” ብለው እንጂ እግዚአብሔርን በቀጥታ ታቀወሙበት ሌላ ነገር አልነበረም። ሆኖም 
ግን የእግዚአብሔርን አሠራር መቀበል ፋንታ፣ ክህነት ለምን ለተወሰኑ ሰዎች ብቻ ይሆናል? እኛስ ከእነርሱ ምን እናንሳለን? 
ለእኛም ይገባናል፣ እያሉ እግዚአብሔር ሁሉን ለጥቅማችን በሚያደርግ ቸርነቱ እርሱ ባወቀ የመሠረተውን አሠራር መቃወም 
የሥርዓቱን ሠሪ እግዚአብሔርን መቃወም በመሆኑ ነው። ሙሴ ይህን ቃል ሁሉ መናገር በፈጸመ ጊዜ ስለሆነው ነገር ቅዱስ 
መጽሐፍ እንዲህ ይላል፡- 
እንዲህ ሆነ፡- ከበታቻቸው ያለው መሬት ተሰነጠቀ፤ ምድሪቱም አፏን ከፍታ እነርሱን ቤተ ሰቦቻቸውንም፣ ለቆሬም 
የነበሩትን ሰዎች ሁሉ፣ ዕቃዎቻቸውንም ሁሉ ዋጠቻቸው። እነርሱም ለእነርሱም የነበሩ ሁሉ በሕይወታቸው ወደ ሲኦል 
ወረዱ፤ ምድሪቱም ተዘጋችባቸው፣ ከጉባኤውም መካከል ጠፉ። … እሳትም ከእግዚአብሔር ዘንድ ወጥታ ያጥኑ የነበሩትን 
250 ሰዎች በላች። 
ዛሬስ “ሁላችንም ካህን ነን” የሚለው የፕሮቴስታንት ወገኖቻችን ትምህርት በጥንት ዘመን እነ ቆሬና ግብረ አበሮቹ ለማድረግ 
ሞክረውት ግን መሬት ተከፍታ እንድትውጣቸው ካደረጋቸው ድፍረት በምን ይለያል? ፕሮቴስታንቶች ራሳቸውን “እኛ ቅዱሳን 
ነን፣ እኛ ሁላችን ካህናት ነን” እንደሚሉት ሁሉ ቆሬና መሰሎቹም ያሉት እንደዚሁ ነበርና። ዘኁ. 16፡3 
ታዲያ እግዚአብሔር ይህን የቆሬንና የመሰሎቹን ሐሳብ ተቀበለውን? ከላይ እንዳየነው መሬት ተከፍታ ከነሕይወታቸው 
የዋጠቻቸው አይደለምን? ምንም እንኳ እግዚአብሔር መላውን የእስራኤል ሕዝብ “የካህናት መንግሥት የተቀደሰም ሕዝብ 
ትሆኑልኛላችሁ” ያላቸው ቢሆንም፣ በክህነት ያገለግሉት ዘንድ የመረጠው ግን አንድ የአሮንን ቤት ብቻ ነበር። ከዚያ ውጭ እንደ 
ቆሬና መሰሎቹ “እኛም ካህናት ነን" ያሉት ያገኙት ነገር ቢኖር በመሬት መዋጥና በእሳት ተቃጥሎ መጥፋት ነበር። ከአሮን ቤት 
ውጭ የሆነ ማንም ሰው ክህነት ይገባኛል ብሎ የተነሣ ሁሉም ተቀጥቷል። 
በሐዲስ ኪዳንም እንደዚሁ ነው። ሁሉም ክርስቲያኖች “የንጉሥ ካህናት፣ ቅዱስ ሕዝብ፣ ለርስቱ የተለየ ወገን" ቢሆኑም ሁሉም 
በክህነት አገልግሎት ያገለግላሉ ማለት ግን አይደለም። አንድን ነገር ከመሠረቱ መረዳት ወሳኝ ነው። ለሐዲስ ኪዳን መሠረቱ 
ብሉይ ኪዳን ነው። ቅዱስ ጴጥሮስም የጠቀሰው የብሉይ ኪዳኑን ቃል ነው። በብሉይ ኪዳን “የንጉሥ ካህናት ትሆኑልኛላችሁ 
ተብሎ ስለ ተጻፈ ብቻ፣ ሁሉም እስራኤላዊ መሥዋዕት አቅራቢ ካህን አልነበረም። መነሻው እንደዚያ ከነበረ መድረሻው የሆነው 
የሐዲስ ኪዳን ክህነትም ከብሉይ ኪዳኑ ክህነት የሚለይበት ነገር ያለው ቢሆንም በመሠረታዊ ባሕርዩ ግን ከዚያ የተለየ ሊሆን 
አይችልም። 
2) ሳኦል 
ሳኦል የአባቱን የጠፉ አህዮች እየፈለገ ሳለ፣ ምንም ባላሰበው ሁኔታ እግዚአብሔር የመረጠው የመጀመሪያው የእስራኤል ንጉሥ 
ነበር። ሳኦል ዙሪያቸውን ከበው እያስጨነቋቸው የነበሩትን ፍልስጥኤማውያንን ለመዋጋት ከመዝመቱ በፊት መሥዋዕት 
አቅርበው እግዚአብሔርን ጠይቀው ያደርጉት ዘንድ፣ ነቢዩ ሳሙኤል ሰባት ቀን ጠብቀኝ እመጣለሁ ብሎት ነበር። ሆኖም 
ሳሙኤል ሳኦልን እንደ ቀጠረው ወያ ጌልገላ ሳይመጣ ሰባት ቀን ቆየበት። ሕዝቡም ከእርሱ ተለይተው ተበታተኑበት። ያን ጊዜ 
ሳኦል የሚቃጠል መሥዋዕትና የደኅንነት መሥዋዕት አምጡልኝ አለና የሚቃጠለውን መሥዋዕት ራሱ አሳረገ። የሚቃጠለውንም 
መሥዋዕት ማሳረግ በፈጸመ ጊዜ፣ ነቢዩ ሳሙኤል ወደ እርሱ መጣ። ሳኦልም እንዲመርቀው ሊገናኘው ወጣ። 
ሆኖም ነቢዩ ሳሙኤል ንጉሥ ሳኦልን፣ “ያደረግኸው ምንድር ነው? አለው። ሳኦልም, “ሕዝቡ ከእኔ ተለይተው እንደ ተበታተኑ፣ 
አንተም በቀጠሮው እንዳልመጣህ፣ ፍልስጥኤማውያንም ወደ ማክማስ እንደ ተሰበሰቡ አየሁ፤ ስለዚህ፣ ፍልስጥኤማውያን አሁን 
ወደ ጌልገላ ይወርዱብኛል፣ እኔም የእግዚአብሔርን ሞገስ አልለመንሁም አልሁ፤ ስለዚህም ሳልታገሥ የሚቃጠልን መሥዋዕት 
አሳረግሁ አለው። ሳሙኤልም ሳኦልን መልሶ እንዲህ አለው፡- 
አላበጀህም፤ አምላክህ እግዚአብሔር ያዘዘህን ትእዛዝ አልጠበቅህም፤ ዛሬ እግዚአብሔር መንግሥትህን በእስራኤል ላይ 
ለዘላለም አጽንቶልህ ነበረ። አሁንም መንግሥትህ አይጸናም፤ እግዚአብሔር እንደ ልቡ የሆነ ሰው መርጧል፤ 
እግዚአብሔርም ያዘዘህን አልጠበቅህምና እግዚአብሔር በሕዝቡ ላይ አለቃ ይሆን ዘንድ አዝዞታል። 1 ሳሙ. 13፡8-14 
ሳኦል ተራ ሰው አልነበረም፣ በራሱ በእግዚአብሔር ትእዛዝ በነቢዩ በሳሙኤል እጅ ለንጉሥነት የተቀባ ሰው ነበር። ሆኖም ግን ያ 
በእግዚአብሔር መቀባቱና ንጉሥነቱ የአሮን ልጆች ብቻ የሆኑት ካህናቱ የሚፈጽሙትን መሥዋዕት የማቅረብ የክህነት አገልግሎት 
እንዲፈጽም የሚያስችለው አልነበረም። “አሁን መንግሥትህ አይጸናም፤ እግዚአብሔርም ያዘዘህን አልጠበቅህምና" እስኪባል 
ድረስ ያደረሰው ያልተሰጠውን መሥዋዕት የማቅረብ ተግባር ከሁኔታዎቹ አስጨናቂነት የተነሣ ተገፋፍቶ በራሱ በመፈጸሙ ነበር። 
የክህነት አገልግሎት እንዲህ በእግዚአብሔር ተመርጦ ለተቀባው ለንጉሡ እንኳ የማይቻልና የማይነካ ልዩ አልግሎት ነበር። 
3) ንጉሥ ዖዝያን 
ዖዝያን እግዚአብሔርን በማምለኩና በአጠቃላይ ተግባሩ ከተሰመገኑት ጥቂት የይሁዳ ነገሥታት መካከል አንዱ ነበር። 2 ዜና 
26፡3-5 ሆኖም እግዚአብሔር ስለ ረዳው በበረታና ዝናውም እስከ ሩቅ አገር ድረስ በተሰማ ጊዜ የትዕቢት ሐሳብ ተቃወመው። 
ገደቡን አለፈና ለካህናት ብቻ እንጂ ለሌላ ለማንም ያልተፈቀደውን ነገር ለማድረግ ፈለገ፤ " እስኪበረታም ድረስ እግዚአብሔር 
በድንቅ ረድቶታልና ዝናው እስከ ሩቅ ድረስ ተሰማ፡፡ ነገር ግን በበረታ ጊዜ ለጥፋት ልቡ ታበየ፣ አምላኩንም እግዚአብሔርን 
በደለ፤ ወደ መቅደስ ገብቶ በዕጣን መሠዊያ ላይ ዐጠነ” እንዲል። 2 ዜና. 26፡15-16 
ዖዝያን ንጉሥ እንጂ ካህን ባለመሆኑ፣ ካህናት ብቻ ወደሚገቡበት ወደ መቅደስ ገብቶ እነርሱ ብቻ በሚፈጽሙት የዕጣን ማጠን 
አገልግሎት እርሱም ሊሳተፍና ዕጣን ሊያጥን ባለ ጊዜ፣ ካህኑ ዓዛርያስ ከእርሱም ጋር ጽኑዓን የነበሩ ሰማንያ የእግዚአብሔር ካህናት 
ተከትለው ገቡ። እነርሱም ንጉሡን ዖዝያንን እየተቃወሙ፡ - “ዖዝያን ሆይ፣ ዕጣን ማጠን የተቀደሱት የአሮን ልጆች የካህናቱ 
ሹመት ነው እንጂ ለእግዚአብሔር ታጥን ዘንድ ለአንተ አይገባህም፤ በድለሃልና ከመቅደሱ ውጣ፤ ከአምላክህም ከእግዚአብሔር 
ዘንድ ክብር አይሆንልህም” አሉት። ሆኖም ዖዝያን ጥፋቱን አምኖ በመጸጸትና በመመለስ ፋንታ እውነቱን የነገሩትን ካህናቱን 
ሊቆጣቸው ጀመረ። ዕጣን ማጠኑንም ለመቀጠል ሞከረ። 
ሆኖም ግን በካህናቱ ፊት በእግዚአብሔር ቤት ውስጥ በዕጣኑ መሠዊያ አጠገብ ሳለ በግምባሩ ላይ ለምጽ ታየበት። በእስራኤል 
ዘንድ ደግሞ ለምጽ ያለበት ሰው እንኳንስ በቤተ መቅደስ ውስጥ ሊቆይ ይቅርና በከተማ እንኳ ከሕዝቡ ጋር መኖር አይችልም 
ነበርና ፈጥነው ከመቅደስ አባረሩት፤ “እርሱም ደግሞ እግዚአብሔር ቀሥፎት ነበርና ይወጣ ዘንድ ቸኰለ” እንዲል። እንዲሁም 
ከዚያ በኋላ ስለሆነበት ነገር “ንጉሡም ዖዝያን እስኪሞት ድረስ ለምጻም ነበረ፤ ለምጻምም ሆኖ ከእግዚአብሔር ቤት ተቈርጧልና 
በተለየ ቤት ይቀመጥ ነበር” ተብሎ ተጽፎበታል። ዖዝያን ያልተሰጠውን የክህነት አገልግሎት የንጉሥነት ሥልጣኑን ተጠቅሞ 
ለመዳፈር መሞከሩ ቀሪ ዘመኑን አበላሽቶ ከሰው ተለይቶ እንዲኖር አደረገው እንጂ አንዳችም የጠቀመው ነገር የለም። 2 ዜና. 
26፡17-23 
4) ዖዛ 
ዳዊት ኢየሩሳሌምን ከኢያቡሳውያን እጅ ከወሰደ በኋላ (2 ሳሙ. 5)፣ የእግዚአብሔርን ታቦት ከአሚናዳብ ቤት ወደ ኢየሩሳሌም 
ከተማ በሰረገላ ባስመጣ ጊዜ የአሚናዳብ ልጆች የነበሩት ዖዛ እና አሒዮ ሰረገላውን ይነዱ ነበር። ሰረገላውን ይጎትቱ የነበሩት 
በሬዎች ወደ ናኮን አውድማ በደረሱ ጊዜ ይፋንኑ ስለ ነበር፣ ዖዛ እጁን ዘርግቶ የእግዚአብሔርን ታቦት ያዘ። በዚያን ጊዜ ምን እንደ 
ሆነ ቅዱስ መጽሐፍ ሲናገር “የእግዚአብሔርም ቍጣ በዖዛ ላይ ነደደ፣ እግዚአብሔርም ስለ ድፍረቱ በዚያው ቀሠፈው 
በእግዚአብሔርም ታቦት አጠገብ በዚያው ሞተ” ይላል። 2ሳሙ.6፡1-8 
ፆዛ ያደረገውን ነገር እንደ ሰው ሲመለከቱት የእግዚአብሔር ታቦት ከሰረገላው ላይ እንዳይወድቅ ለመጠበቅ ብሎ ያደረገው 
ሊመስል ይችል ይሆናል። ሆኖም ግን የእግዚአብሔርን ታቦት መንካት የሚችሉት ካህናት ብቻ ሆነው ሳለ፣ ዖዛ ግን ካህን ሳይሆን 
እጁን ዘርግቶ በመያዙ እግዚአብሔር ቀሠፈው እንጂ በጎ አድርገሃል ብሎ አላመሰገነውም። ዖዛ የተሰበረበትን ቦታም “እስከ ዛሬም 
ድረስ የዚያ ስፍራ ስም የዖዛ ስብራት ተብሎ ተጠራ” ያሰኘው ለእኛ ቋሚ ትምህርት እንዲሆን አይደለምን? 
እግዚአብሔር በብሉይ ኪዳን ለሕዝቡ “እናንተም የካህናት መንግሥት፣ የተቀደሰም ሕዝብ ትሆኑልኛላችሁ” ብሏቸው የነበረ 
መሆኑን ከላይ አስታውሰናል። ዘጸ. 19፡6 ታዲያ ይህ ማለት በብሉይ ኪዳን ሁሉም ሰው “ንጉሥ” ነበር ማለት ነውን? ሕዝቡን 
የሚመራ ንጉሥ አልነበራቸውምን? እስራኤልን የሚመራቸው ንጉሥ የሚመረጠው ከይሁዳ ነገድ ብቻ እንዲሆን አልተደረገምን? 
በሐዲስ ኪዳን “ለእግዚአብሔር ደስ የሚያሰኝ መንፈሳዊ መሥዋዕትን ታቀርቡ ዘንድ ቅዱሳን ካህናት እንድትሆኑ መንፈሳዊ ቤት 
ለመሆን ተሠሩ” ስለ ተባለ “እኛ ሁላችንም ካህናት ነን” የሚሉ ፕሮቴስታንቶች እስኪ በመጀመሪያ ይህን ጥያቄ ይመልሱልን። 
በብሉይ ኪዳን የነበሩ እስራኤላውያን “እናንተም የካህናት መንግሥት፣ የተቀደሰም ሕዝብ ትሆኑልኛላችሁ” ተብለው ሳለ፣ 
በክህነት ለማገልገል ፈልገው የነበሩት እነ ቆሬና ግብረ አበሮቹ ያን በመሰለ አስፈሪ ሁኔታ ለምን ተቀሰፉ? ዖዝያንስ ለምን ተቀሠፈ? 
ዖዛስ ለምን ተቀሠፈ? ሳኦልስ መሥዋዕት በማቅረቡ ምክንያት ለምን “እግዚአብሔር ናቀህ” ተባለ? “ሁሉም ካህን ነው” የሚል 
ማንም ሰው ካለ፣ በመጀመሪያ ይህን ጥያቄ መመለስ ግዴታው ነው። መጀመሪያ ይህን ጥያቄ መልሱልንና ከዚያ እኛም ሌላውን 
እንመልስላችኋለን። እንዲሁ ዝም ብሎ መቃወም ብቻ ሳይሆን ለሚቃወሙት ነገር ሲጠየቁ መመለስም ግዴታ ነዋ! 
በብሉይ ኪዳን ሕዝበ እስራኤል የተባሉት በአጠቃላይ እንደ ሕዝብ፣ እግዚአብሔርን ያመልኩ ዘንድ የተጠሩ በመሆናቸው፣ 
የተለያዩ መንፈሳዊ መሥዋዕቶችን (ጸሎትን፣ ምስጋናን፣ · · ) ማቅረብ የሚችሉ በመሆናቸው እንዲያ ተባሉ እንጂ ሁሉም 
መሥዋዕት በመሠዋት፣ ዕጣን በማጠንና በመሰለው ያለውን ለካህናት ብቻ የተለየውን አገልግሎት ይፈጽሙ ነበር ማለት 
አለመሆኑ ግልጽ ነው። በሐዲስ ኪዳንም እንደዚሁ ነው። 
ስለሆነም፡- “መንግሥትም ለአምላኩና ለአባቱም ካህናት እንድንሆን ላደረገ” (ራእ. 1፡6) ሲል እኛ ሁላችንም በዙፋን ላይ 
የምንቀመጥ ነገሥታት ነን ማለቱ እንዳልሆነ ሁሉ፣ ሁላችንም በመሠዊያው ላይ የምናገለግል ካህናት ነን ማለትም አይደለም። 
ቃሉም “ካህናት እንድንሆን አደረገ” ይላል እንጂ “እኛሁላችንም ካህናት ነን” አይልም። እግዚአብሔር ለአሮንና ለልጆቹ ብቻ 
ክህነትን መስጠቱን ሁሉም እስራኤላውያን በየነገዳቸው አንድ አንድ በትር ወደ ደብተራ ኦሪቱ እንዲያስገቡ ካደረገ በኋላ ከአሥራ 
ሁለቱ በትሮች መካከል ወደ ደብተራ ኦሪቱ የገባችውን የአሮንን በትር ብቻ እንድትለመልምና እንድታፈራ በማድረግ በልዩ 
ተአምር ክህነትን ለአሮንና ለልጆቹ ብቻ የሰጠ መሆኑን ከመሰከረና ካረጋገጠ በኋላ እግዚአብሔር እንዲህ ብሎ ነበር፡- 
አንተም ከአንተም ጋር ልጆችህ ለመሠዊያው ሥራ የሚሆነውን ሁሉ፣ በመጋረጃውም ውስጥ የሚሆነውን ታደርጉ ዘንድ 
ክህነታችሁን ጠብቁ፣ አገልግሉም፤ ክህነቱን ለስጦታ አገልግሎት ሰጥቼአችኋለሁ፤ ሌላም ሰው ቢቀርብ ይገደል።” ዘኁ. 
18፡7 
ስለዚህ ሁሉም የእስራኤል ሕዝብ ዜጋ በቤተ መንግሥት የሚኖርና በዙፋን ላይ የሚቀመጥ ንጉሥ እንዳልነበረ ሁሉ፣ እንዲሁም 
ሁሉም እስራኤላዊ ካህን እንዳልነበረ ሁሉ፣ በሐዲስ ኪዳንም እንደዚሁ ነው። 
“ካህናት ትሆኑ ዘንድ” ማለት ምን ማለት ነው? 
በብሉይ ኪዳን የአሮን ልጆች በቅብዐት አማካይነት እየተካኑ ያገኙት የነበረው ክህነት ከመላው እስራኤላውያን አጠቃላይ ክህነት 
የተለየና ከዚያ በላይ የሆነ ነበር። መላው የእስራኤል ሕዝብ “እናንተም የካህናት መንግሥት የተቀደሰም ሕዝብ ትሆኑልኛላችሁ” 
(ዘጸ. 19፡6፣ 23፡22) የተባሉት የእርሱ ጉባኤ (ካሃል ያሕዌ ጉባኤ እግዚአብሔር · Kahal Jahwe) አባላት ስለሆኑ እና 
በእግዚአብሔር የማዳን አምላካዊ ዐቅድ ውስጥ ልዩ ስፍራ የነበራቸው ሕዝብ ከመሆናቸው የተነሣ ነበር። መላው እስራኤላዊ 
ሁሉ እግዚአብሔር ለሕዝቡ ያደርገው በነበረው ትድግናውና በእነርሱ አማካይነት ሲገልጠው በነበረው አምላካዊ አሠራሩ 
ተሳታፊዎች ነበሩ። መላውን ሕዝብ “እናንተም የካህናት መንግሥት ናችሁ” ያሰኛቸው ይህ ነበር። 
ከዚህ አጠቃላይ ከሆነው የመላው እስራኤላውያን ሕዝብ የወል ክህነት ባሻገር ደግሞ እግዚአብሔር ለተወሰኑ ሰዎች ብቻ 
የሰጣቸው የተለየ ክህነትም ነበር። ዘጸ.28፤ ዘኁ. 6፡5 ይህ የተጀመረው እግዚአብሔር ቃል ኪዳኑን በእርሱና በእነርሱ መካከል 
እንዳቆመና ሕጉን እንደ ሰጠ ወዲያውኑ ከዚያው ቀጥሎ ነበር። ዘጸ. 19-20 ፤ ዘዳ፣ 5፡6-። ይህም እስራኤልን “የካህናት 
መንግሥት የተቀደሰም ሕዝብ” በማለት ነበር። ይህ የቤተ መቅደሱንና መሰል ክህነታዊ አገልግሎቶችን ለመፈጸም የተመሠረተው 
ክህነት፣ የተመሠረተው መላዋ እስራኤል (ካሃል ያሕዌ - ጉባኤ እግዚአብሔር) ሆና ከተቋቋመች በኋላ ነበር ማለት ነው። ይህም 
ማለት ልዩ የሆነው ክህነት ጉባኤያዊ ባሕርይ ያለው መሆኑን እና የሚከወነውና የሚኖረውም “የካህናት መንግሥት” በሆነው 
ሕዝብ ውስጥ መሆኑን የሚያሳይ ነው። ማለትም ልዩው ክህነት መገኛ መሠረቱና የሚኖርበት ዐውዱ አጠቃላዩ የእስራኤላውያን 
የእግዚአብሔር ጉባኤ ሆነው መመረጣቸው - አጠቃላይ ክህነቱ - ነበር ማለት ነበር። አሮናዊው ክህነት የበቀለበት መሠረቱ፣ 
ያገለግል ዘንድ የተሰጠውና የተመረጠው ከእስራኤልና ለእስራኤል ነበርና። 
የክርስቲያኖች ሁሉ “አጠቃካይ ክህነት” 
ከላይ የተጠቀሰው የቅዱስ ጴጥሮስ ቃል የሚገልጸው ጥንት ለሕዝበ አይሁድ በኦሪት ዘጸአት ከተገለጸው አንጻር የተነገረ ቃል 
ሲሆን፣ አዲስ ተጠማቂ ክርስቲያኖች በመጠመቃቸው የሚያገኙትን ክብር እና ግዴታ የሚያዘክር ነው። ተጠምቀው ክርስቲያኖች 
ከመሆናቸው የሚከተለው አንዱ ነገር፣ በጥምቀት ከክርስቶስ ጋር አንድ ሆነው ከመዋሐዳቸው የተነሣ ሕያው ድንጋይ ወደ ሆነው 
ወደ ክርስቶስ በመቅረብ ለእግዚአብሔር ደስ የሚያሰኝ መንፈሳዊ መሥዋዕትን የሚያቀርቡ ቅዱሳን ካህናት ይሆኑ ዘንድ መንፈሳዊ 
ቤት ሆነው ሊሠሩ የሚገባቸው አዲስና ልዩ ኅብረተሰብ መሆናቸው ነው። ቅዱስ ዮሐንስ በራእዩ (1፡6) ላይ የገለጸውም ይህንኑ 
ነው። 
“ክህነት” የሚለው ቃል ትርጉሙ ማገልገል ማለት ነው። ከዚህም የተነሣ “ክህነት" የሚለው ቃል በሰፊው ትርጉሙ ሲወሰድ 
ማንኛውም ክርስቲያን ለእግዚአብሔር የሚያደርገውን አገልግሎት ሁሉ አጠቃልሎ የሚይዝና የሚገልጽ ቃል ነው። ይህን 
የሚያሳዩ ብዙ የቅዱሳት መጻሕፍት ቃሎችን እናገኛለን። ለምሳሌም፡- 
ነቢዩ ዳዊት እንዲህ ይላል፡- 
ጸሎቴን በፊትህ እንደ ዕጣን ተቀበልልኝ፣ እጅ መንሣቴም እንደ ሠርክ መሥዋዕት ትሁን። መዝ 140:2 
እንደሚታወቀው ዳዊት ነቢይ እንጂ ካህን አልነበረም። ስለዚህም ዳዊት እንዲህ ብሎ መጸለዩ፣ ሰው ለእግዚአብሔር 
የሚያቀርበው ጸሎትና እጅ መንሣት ዕጣንና የሠርክ መሥዋዕት እንደ ማቅረብ ያለ መሆኑን መናገሩ መሆኑ ግልጽ ነው። 
ምክንያቱም “ጸሎቴን በፊትህ እንደ ዕጣን ተቀበልልኝ” አለ እንጂ “በፊትህ የማሳርገውን ዕጣኔን ተቀበልልኝ” አላለም። እንዲሁም 
“እጅ መንሣቴም እንደ ሠርክ መሥዋዕት ትሁን” አለ እንጂ “የማቀርበውን የሠርክ መሥዋዕት ተቀበልልኝ" አላለም። ይህ 
(ጸሎትና እጅን ወደ እርሱ ማንሣት) ማንም ሰው ሊፈጽመው የሚችል አገልግሎት (ክህነት) ነውና። ይህን የመሰሉ ሐሳቦችን 
በዳዊት መዝሙርና በሌሎችም የብሉይና የሐዲስ ኪዳን መጻሕፍት ተደጋግመው ተጽፈው እናገኛለን። ለአብነትም ጥቂቶቹን 
እናስታውስ፡- 
• “ሡዑ መሥዋዕተ ጽድቅ - የጽድቅን መሥዋዕት ሠዉ፣” መዝ. 4፡5 
• “ሀብ ለእግዚአብሔር መሥዋዕተ ስብሐት ወሀቦ ለልዑል ጸሎተከ - ለእግዚአብሔር የምስጋናን መሥዋዕት ሠዋ፣ 
ለልዑልም ስእለትህን ስጥ” መዝ. 49፡14 
• “የእግዚአብሔር መሥዋዕት የተሰበረ መንፈስ ነው” መዝ. 50፡17 
• “በፍጹም ልብ በፍጹም አእምሮም በፍጹም ነፍስም በፍጹም ኃይልም እርሱን መውደድ፣ ባልንጀራንም እንደ ራስ 
መውደድ በሙሉ ከሚቃጠል መሥዋዕትና ከሌላው መሥዋዕት ሁሉ የሚበልጥ ነው አለው።” ማር. 12፡33 
ቅዱስ ጳውሎስም በሮሜ መልእክቱ ላይ እንዲህ ብሏል፡- 
እንግዲህ፣ ወንድሞች ሆይ፣ ሰውነታችሁን እግዚአብሔርን ደስ የሚያሰኝና ሕያው ቅዱስም መሥዋዕት አድርጋችሁ ታቀርቡ 
ዘንድ በእግዚአብሔር ርኅራኄ እለምናችኋለሁ፣ እርሱም ለአእምሮ የሚመች አገልግሎታችሁ ነው። ሮሜ 12፡1 
ይህ ቅዱስ ጳውሎስ እያንዳንዳችን እንድናቀርበው በትሕትና የለመነን መሥዋዕት ራሳችንን ለእግዚአብሔር የማቅረብ መሥዋዕት 
ነው። ማንኛውም ክርስቲያን ካህን ሆኖ ሊያቀርበው የሚችለው፣ የሚገባውም መሥዋዕት ይህ ነው። ይህን ሲያደርግም አማኙ 
በሰፊው ዕይታና አረዳድ “ካህን” ሊባል ይችላል፤ ምክንያቱም ክህነት ማለት ማገልገል፣ መሥዋዕት ማቅረብ ማለት ስለሆነ ነው። 
እንደዚሁም ወደ እግዚአብሔር በእምነት የሚመጣ ሁሉ መሥዋዕት የሚያቀርብ ብቻ ሳይሆን እርሱ ራሱም መሥዋዕት የሚሆን 
በመሆኑ በዚሁ የሮሜ መልእክቱ ላይ “ነገር ግን አሕዛብ በመንፈስ ቅዱስ ተቀድሰው የተወደደ መሥዋዕት ሊሆኑ” በማለት 
ጽፏል። ሮሜ 15፡15 
እንደዚሁም በዕብራውያን መልእክቱ ላይ እንዲህ ብሏል፡- 
እንግዲህ ዘወትር ለእግዚአብሔር የምስጋናን መሥዋዕት፣ ማለት ለስሙ የሚመሰክሩ የከንፈሮችን ፍሬ፣ በእርሱ 
እናቅርብለት፡፡ ነገር ግን መልካም ማድረግን ለሌሎችም ማካፈልን አትርሱ፤ እንዲህ ያለው መሥዋዕት እግዚአብሔርን ደስ 
ያሰኘዋልና። ዕብ. 13፡15-16 
ምስጋና፣ መልካም ማድረግ እና ለሌሎች ማካፈል - እነዚህ “መሥዋዕት” ተብለዋል። እነዚህን መሥዋዕቶች ማንም አማኝ ሁሉ 
ሊያቀርባቸው የሚችል፣ የሚገባም መሥዋዕቶች ናቸው። ስለሆነም ክርስቲያኖች ሁሉ እነዚህን የመሰሉ መሥዋዕቶችን ማቅረብ 
የሚችሉ በመሆናቸው በሰፊው መንፈስና አረዳድ “ካህናት” ሊባሉ ይችላሉ።  
እንዲሁም ቅዱስ ጳውሎስ የፊልጵስዩስ ክርስቲያኖች የላኩለትን ስጦታ “የመዓዛ ሽታና የተወደደ መሥዋዕት” በማለት 
“መሥዋዕት” ብሎታል። ፊል. 4፡18 እነዚህ ዓይነት አገልግሎቶች “መሥዋዕት” መባላቸው ከዋናው መሥዋዕት በተቀዳና 
በተወረሰ አገላለጽና መንፈስ ነው። እነዚህን ማቅረብ “ክህነት” የተባለውም እንዲሁ ከዋናውና ከመሠረታዊው ልዩ ክህነት አንጻር 
በተቃኘ አገላለጽ ነው። ሆኖም ይህ ማለት እግዚአብሔር ቅዱሳት ምስጢራትን ይፈጽሙ ዘንድ የመረጣቸው ጥቂቶች ብቻ 
የሚያገለግሉበት ክህነት የለም ማለት ግን አይደለም። 
ለምሳሌ ዳዊት ከላይ እንዳነሣነው “ጸሎቴን በፊትህ እንደ ዕጣን ተቀበልልኝ፣ እጅ መንሣቴም እንደ ሠርክ መሥዋዕት ትሁን” 
ብሎ የጸለየ ቢሆንም፣ የአሮን ልጆች ካህናቱ እንደሚያቀርቡት ያለ መሥዋዕትና የክህነት አገልግሎት ግን ማቅረብ አይችልም 
ነበር። ከሳኦል ፊት ሸሽቶ ሳለ፣ እርሱና ከእርሱ ጋር የነበሩት በተራቡ ጊዜ፣ ሊቀ ካህናት የነበረው አብያታር፣ ካህናቱ ብቻ እንጂ 
ከእነርሱ ውጭ ሌላ ማንም ሰው እንዲበላው ያልተፈቀደውን የገጹን ኅብስት በልዩ ብይን የሰጠው ዳዊት ካህን ስላልነበረ ነው። 
ዳዊት ካህን ቢሆን ኖሮ የገጹን ኅብስት መብላት ክህነታዊ መብቱ ነበር እንጂ በልዩ ሁኔታ በብይን የሚደረግለት ነገር ባልሆነ 
ነበር። ይህንም ጌታችን እንዲህ ብሎ ገልጾታል፡- 
ዳዊትና ከእርሱ ጋር የነበሩት በተራቡ ጊዜ፣ እርሱ ያደረገውን፣ ወደ እግዚአብሔር ቤት እንደ ገባ፣ ካህናትም ብቻ እንጂ 
እርሱና ከእርሱ ጋር የነበሩት ሊበሉት ያልተፈቀደውን የመሥዋዕቱን ኅብስት እንደ በላ አላነበባችሁምን?” ማቴ. 12፡1-4 
ልበ አምላክ የተባለውና ነቢይ የነበረው ዳዊት እንኳ ካህን አልነበረም። ስለዚህ በእግዚአብሔር ያመኑ ሁሉ ሊያደርጉት የሚችሉት 
አገልግሎት “አጠቃላይ ክህነት” መኖሩ፣ ሁሉም አማኝ ካህን ነው አያሰኝም። በሐዲስ ኪዳንም ክርስቲያን ሁሉ የምስጋና 
መሥዋዕት፣ የጸሎት መሥዋዕት፣ ራስን ለእግዚአብሔር የተቀደሰ መሥዋዕት አድርጎ የማቅረብ አገልግሎት ሊያቀርቡ ይችላሉ፣ 
ይህን ያደርጉ ዘንድም ይገባል። ይህም የምእመናን አጠቃላይ ክህነት ተብሎ ሊጠራ ይችላል። ይህ ማለት ግን ሁሉም ክርስቲያን 
ካህን ነው፣ ሁሉም የክርስቶስ የማዳን ጸጋ ለሰዎች የሚሰጥባቸውን የተቀደሱ ምስጢራት መፈጸም ይችላል ማለት ግን አይደለም። 
ነገሩ ከዚህ የተለየ ነው። ተሐድሶ ፕሮቴስታንቶች የሚሳሳቱትና የሚያሳስቱት ይህን መሠረታዊ ጉዳይ ነው። ምን ጊዜም መጽሐፍ 
ቅዱስን በመሰላቸው መረዳት ልማዳቸው ስለሆነ፣ ለስሜታቸው የሚመቻቸውን ጥቅስ ነጥለው ከመጽሐፍ ቅዱስ አጠቃላይ 
አስተምህሮና ከቤተ ክርስቲያን አረዳድ መንፈስ ውጭ በራሳቸው መንገድ ብቻ ይዘውት ስለሚነጉዱ የኑፋቄ መፈልፈያ ማኀፀን 
መሆናቸውን አጠናክረው ይዘውታል። 
የክርስቲያኖች ሁሉ አጠቃይ ክህነት በመጀመሪያዋ ቤተ ክርስቲያን ዘንድ 
ቅዱስ ጴጥሮስ በመልእክቱ እና ቅዱስ ዮሐንስ በራእዩ የጻፉት ክርስቲያኖችን ሁሉ “የካህናት መንግሥት” መሆናቸውን 
የሚገልጸውን ቃል መጽሐፍ ቅዱሳዊ ሐሳቡን ከላይ ተመልክተናል። ከዚህ ጋር ደግሞ ይህን ቃል የመጀመሪያዋ ዘመን ቤተ 
ክርስቲያን የተረዳችውና ያስተማረችው እንዴት ነበር? የሚለውን ማየት በጣም አስፈላጊ ነው። “መጽሐፍ ቅዱስ ብቻ” በሚለው 
ክፍል ላይ እንዳየነው አንድን ጥቅስ እንዲሁ በራስ አረዳድ ብቻ ለመረዳትና ለመተርጎም መሞከር ወደ ስህተት የመውሰድ ዕድሉ 
ከፍተኛ ነውና። ስለዚህ ምንም እንኳ ክህነትን በተመለከተ የቀደምት አባቶች አስተምህሮ በዚህ ምዕራፍ የመጨረሻ ክፍል ላይ 
ራሱን ችሎ የቀረበ ቢሆንም፣ ይህን ሐሳብ በተመለከተ ብቻ ከሐዋርያት ዘመን ጀምሮ የነበሩ የቤተ ክርስቲያን አባቶቻችን እንዴት 
እንደ ተረዱትና ምን እንዳሉ ከዚህ ቀጥሎ በመጠኑ እንመልከት። 
ክርስቲያኖች ሁሉ “የተቀደሰ ሕዝብ፣ የካህናት መንግሥት” ናቸው ተብሎ ጥንት ለአይሁድ ሕዝብ በኦሪት ዘጸአት ከተገለጸው 
አንጻር የተነገረውን ቃል ሐዋርያውያን አበው እና ከዚያም ቀጥሎ የተነሡ የቤተ ክርስቲያን አባቶች እንዲህ 
ገልጸውታል።”ክርስቲያኖች እግዚአብሔር እርሱን ያገለግሉ ዘንድ የጠራቸውና የመረጣቸው ሕዝብ ናቸው። እንደዚሁም በቤተ 
ክርስቲያን የአምልኮ ሕይወት ውስጥ ሕያው የሆነ ሱታፌና ሚና አላቸው። ሰማዕቱ ቅዱስ ዮስጢኖስ፣ በቤተ ክርስቲያን ሥርዐተ 
አምልኮ ሕያው ሱታፌ ያላቸው በመሆኑ፣ ክርስቲያኖችን “ክህነታዊ ዘሮች” ሲል ገልጿቸዋል። ክርስቲያኖች ይህን ክህነታቸውን 
የሚተገብሩት ጸሎታቸውንና ሁለንተናዊ አገልግሎታቸውን በካህናት መሪነትና ፈጻሚነት በሚከወነው በምስጢረ ቁርባን 
ከአማናዊው መሥዋዕት ከኢየሱስ ክርስቶስ ጋር የተዋሐደና ሱታፌ ያለው እንዲሆን በማድረግ መሆኑን ሰማዕቱ ቅዱስ ዮስጢኖስ 
ያብራራል። 
ቅዱስ ቄርሎስ ዘእስክንድርያ ደግሞ የአሮን ልጆች ከአሮን በመወለዳቸው ምክንያት ካህናት እንደ ነበሩ ሁሉ፣ አሮን የታላቁ ሊቀ 
ካህናት የክርስቶስ ምሳሌ ሲሆን ልጆቹ ደግሞ ከክርስቶስ በመወለዳቸው የካህናት ዘር የሚሆኑትን ክርስቲያኖችን የሚያመለክቱ 
ናቸው ብሏል። ሊቀ ካህናት የሆነው ክርስቶስ ራሷ የሆነላት ቅድስት ቤተ ክርስቲያን፣ አካሎቶቿ የሆኑ ምእመናን ሁሉ በዚህ ጸጋ 
ሱታፌ ያላቸው መሆናቸውን የሚገልጽ ነው። የራስ የሆነ የአካላት ሁሉ ነውና። ጌታችን ማርያም እንተ ዕፍረት ራሱን የቀባችው 
ሽቱ እስከ እግሩ እንደ ደረሰ። 
በአጠቃላይ በጥምቀት ዳግመኛ የተወለዱና ከክርስቶስ ጋር አንድ የሆኑ፣ በሜሮን ቅብዕ የታተሙና በሥጋውና በደሙ ከእርሱ 
ጋር የተዋሐዱ ክርስቲያኖች ሁሉ የእርሱ ብልቶች እንደ መሆናቸው ራሳቸው የሆነውን ክርስቶስን የሚያገለግሉበት ጸጋ 
ይሰጣቸዋል። በሜሮን መቀባታቸው ይህን የክርስቶስን ንጉሥነትና ካህንነት የሚሳተፉ መሆናቸውን የሚያሳይ ነው። የቤተ 
ክርስቲያን ራስ የሆነው ኢየሱስ ክርስቶስ ንጉሥና ካህን እንደመሆኑ፣ የእርሱ ብልቶች የሆኑ ምእመናንም እንዲሁ ነገሥታትና 
ካህናት ናቸው። ይህም ሐዋርያው ቅዱስ ጳውሎስ “በአንድ አካል ብዙ ብልቶች እንዳሉን፣ የብልቶቹም ሁሉ ሥራ አንድ 
እንዳይደለ፣ እንዲሁ ብዙዎች ስንሆን በክርስቶስ አንድ አካል ነን፣ … እንደ ተሰጠንም ጸጋ ልዩ ልዩ ስጦታ አለን፤” ብሎ እንደ 
ገለጸው ነው። ሮሜ 12:4-8 
የምእመናን ክህነት ተግባሩና አገልግሎቱ የተቀደሰ ሕይወትን ለእግዚአብሔር መሥዋዕት አድርጎ ማቅረብ መሆኑን ሁሉም የቤተ 
ክርስቲያን አባቶች በአንድነት በአጽንዖት ገልጸዋል። ቅዱስ ጴጥሮስ በመልእክቱ እና ቅዱስ ዮሐንስ በራእዩ የገለጹት ክህነት 
ትክክለኛው ተግባሩና ሚናው ቅዱስ ጳውሎስ “እንግዲህ፣ ወንድሞች ሆይ፣ ሰውነታችሁን እግዚአብሔርን ደስ የሚያሰኝና ሕያው 
ቅዱስም መሥዋዕት አድርጋችሁ ታቀርቡ ዘንድ በእግዚአብሔር ርኅራኄ እለምናችኋለሁ” ሲል ክርስቲያኖች ሁሉ ያቀርቡት ዘንድ 
የጠየቃቸው ራስን የተቀደሰ መሥዋዕት አድርጎ የማቅረብ መሥዋዕት መሆኑን አስተምረዋል። ለአብነትም ቅዱስ ዮሐንስ አፈ 
ወርቅ፣ ቅዱስ ጳውሎስ ሮሜ 12፡1 ላይ የጻፈውን ቃል እንዴት እንደ ተረጎመው በከፊል እንመልከት፡- 
እዚህ ላይ ጳውሎስ “ሰውነታችሁን እግዚአብሔርን ደስ የሚያሰኝና ሕያው ቅዱስም መሥዋዕት አድርጋችሁ አቅርቡ” ሲል 
አሳሰበን። ሰውነት መሥዋዕት ሆኖ የሚቀርበው እንዴት ተደርጎ ነው? ብሎ የሚጠይቅ ይኖር ይሆናል። ዓይን ክፉ ነገርን 
አይመልከት፣ እንዲህ ካደረግህ ዓይንህ መሥዋዕት ሆኖ ቀርቧል ማለት ነው፤ እጅህ ሕገ ወጥ የሆነ ተግባርን አያድርግ፣ ይህ 
ከሆነ የተቃጠለ መሥዋዕት ሆኗል ማለት ነው። ወይም ይህም ብቻውን በቂ አይደለም፣ በዚህ ላይ መልካም ሥራን 
መሥራትም ይገባናል እንጂ። እጅ ምጽዋትን ይስጥ፣ አንደበት የሚረግሙትን ይመርቅ፣ ጆሮም የቅዱሳት መጻሕፍትን 
ትምህርትነውርና በመስማት ደስ ይሰኝ። መሥዋዕት ሆኖ የሚቀርብ ነገር አንዳችም ነውርና ነቀፋ ያለው ሆኖ ሊቀርብ 
አይችልምና። መሥዋዕት የሌሎች ተግባራት ሁሉ ቀዳምያት ነውና። ስለዚህም ከእጃችንም፣ ከእግራችንም፣ 
ከአንደበታችንም፣ ከሌላውም አካላችን ሁሉ ለእግዚአብሔር ቀዳምያትን እናቅርብ። ይህ ዓይነቱ መሥዋዕት መልካምና ደስ 
የሚያሰኝ ነው። እንደ አይሁድ ደስ የማያሰኝ አይደለም፣ የአይሁድን መሥዋዕት በተመለከተ ሲናገር “መሥዋዕታቸውም 
ደስ አያሰኘውም፤ የኀዘንም እንጀራ ይሆንላቸዋል” ይላልና። ሆሴ. 9፡4 
የእኛ ግን እንደዚህ አይደለም። አይሁድ መሥዋዕት አድርገው የሚያቀርቡት ነገር ደሙ ፈስሶ ሕይወቱ ተለይቶ ሞቶ ነበር፤ 
የእኛ መሥዋዕት አቀራረብ ግን መሥዋዕት ሆኖ የሚቀርበውን ነገር ሕያው ያደርገዋል። ብልቶቻችንን ስንገድላቸው፣ 
ሕያዋን ሆነን ልንኖር የምንችለው ያን ጊዜ ነውና። የዚህ መሥዋዕት ሥርዓቱ አዲስና ከዚያ የተለየ ነውና። መሥዋዕቱ 
የሚቃጠልበት እሳትም አንዲሁ ልዩና አስደናቂ ነው። ይህ እሳት እንጨትም ሆነ ሌላ የሚያቀጣጥል ነገር አይሻምና። የእኛ 
መሥዋዕት የሚቀርብበት እሳት በራሱ የሚኖርና መሥዋዕት ሆኖ የሚቀርበውን ነገር የማያቃጥል፣ ይልቁንም ሕያው 
የሚያደርግ ልዩ እሳት ነው። እግዚአብሔር ከጥንትም ጀምሮ ሲፈልገው የነበረው መሥዋዕት እንደዚህ ያለ መሥዋዕት 
ነበር። ነቢዩ “የእግዚአብሔር መሥዋዕት የተሰበረ ልብ ነው” ያለው ለዚህ ነበር። መዝ. 50፡17 
ይህም በየቀኑ ራስህን መሥዋዕት አድርገህ ብታቀርብለት፣ ሰውነትህን መሥዋዕት አድርገህ በማቅረብ የራስህ ካህን 
ብትሆን፣ ለምሳሌም ትዕግሥትን ብታቀርብ፣ ምጽዋትን፣ ደግነትን፣ የእርጋታ መንፈስን መሥዋዕት አድርገህ ብታቀርብ፣ 
የራስህ ካህን ሆንክ ማለት ነው፡፡ ይህን ስታደርግ “ሕያው ቅዱስና የተወደደ መሥዋዕት አቀረብክ ማለት ነውና፡፡ ይህም 
ሥጋዊ ያይደለ፣ ደም ማፍሰስ የሌለበት ሕያው መሥዋዕት ማለት ነው። ሰሚዎቹን በሰጣቸው ስሞች ልቡናቸውን ከፍ ከፍ 
አድርጎ ካነሳሳቸው በኋላ፣ እያንዳንዱ ሰው የራሱ ሰውነት ካህን መሆኑን ካሳያቸው በኋላ፣ ይህን ሁሉ ተግባራዊ 
የምናደርግበትን አቅጣጫውንና መንገዱንም እንደዚሁ ገለጸልን። ይህ ምንድን ነው? “የእግዚአብሔር ፈቃድ እርሱም በጎና 
ደስ የሚያሰኝ ፍጹምም የሆነው ነገር ምን እንደ ሆነ ፈትናችሁ ታውቁ ዘንድ በልባችሁ መታደስ ተለወጡ እንጂ ይህን ዓለም 
አትምሰሉ።” ሮሜ 10፡2 
ትርጓሜ መልእክተ ሮሜ፣ ክፍለ ትምህርት 20 
ይኸው አባት ሁለተኛ ቆሮንቶስን ሲተረጉም አብርሃም ልጁን ለእግዚአብሔር መሥዋዕት አድርጎ የማቅረቡን ነገር በብዙ ሁኔታ 
እያራቀቀና እያመሰጠረ በማስረዳት፣ አብርሃም ካህንና ነቢይ የሆነው ልጁን በሕሊናው መሥዋዕት አድርጎ በማቅረቡ እንደሆነው 
ሁሉ፣ እኛ እያንዳንዳችን ልናደርግ የሚገባን ምን መሆኑን በተመለከተ እንዲህ ይለናል፡- 
..... እናንተም እንደዚሁ በጥምቀት ባገኛችሁት ጸጋ ንጉሥ፣ ካህን እና ነቢይ ተደርጋችኋል። ንጉሥ የተደረጋችሁት የክፋት 
ሥራዎችን ሁሉ መሬት ላይ ጥላችሁ የሰባበራችሁና ኃጢአቶችን የገደላችሁ በመሆናችሁ ነው፤ ካህን የተደረጋችሁት ደግሞ 
ራሳችሁን ለእግዚአብሔር በማቅረባችሁ፣ ሰውነታችሁን መሥዋዕት በማድረጋችሁና ራሳችሁን ከክፉ ነገር ለይታችሁ 
የገደላችሁ በመሆናችሁ ነው። “ከእርሱ ጋር ከሞትን፣ ከእርሱ ጋር ደግሞ በሕይወት እንኖራለን” ብሏልና ሐዋርያው። 2 
ጢሞ 2፡11 ነቢይ የተደረጋችሁት ደግሞ የሚሆነውን የምታውቁና በእግዚአብሔር መንፈስ የተቃኛችሁ፣ እንዲሁም 
የታተማችሁ በመሆናችሁ ነው። በወታደሮች ላይ የንጉሥ ዓርማ እንደሚታተምባቸው፣ መንፈስ ቅዱስም በምእመናን ላይ 
ይታተምባቸዋልና። አይሁድ የግዝረት ምልክት ነበራቸው፣ እኛ ግን የመንፈስ ቅዱስ መያዣ አለን። (ትርጓሜ ቆሮንቶስ 
ካልእ፣ ክፍለ ትምህርት 3፣ 7) 
ይህ ሰውነትን እግዚአብሔርን ደስ የሚያሰኝ ሕያውና ቅዱስ መሥዋዕት አድርጎ ማቅረብ ክርስቲያኖች ሁሉ የሚያቀርቡት 
መሥዋዕት በመሆኑ ክርስቲያኖች ሁሉ ካህናት የሆኑበት ማለትም ሁሉም ይህን መሥዋዕት አቅራቢዎች የሆኑበት መሥዋዕት 
ነው። በዚህ መሥዋዕት የማቅረብ ጉዳይ የሚያስወቅሰው ይህን መሥዋዕት የሚያቀርቡ ካህን አለመሆን ነው እንጂ ካህን ሆኖ 
ይህን መሥዋዕት ማቅረብ አይደለም። “ትቀደሱም ዘንድ ፈልጉ፣ ያለ እርሱ ጌታን ሊያይ የሚችል የለምና” የተባለውም ለዚህ 
ነው። ዕብ. 12፡14 ይህም ማለት ራስን የተቀደሰ መሥዋዕት አድርጎ በማቅረብ በእግዚአብሔር ቅድስና የማይሳተፍ ይህ ሰውነትን 
እግዚአብሔርን ደስ የሚያሰኝ ሕያውና ቅዱስ መሥዋዕት አድርጎ ክርስቲያን ከእግዚአብሔር ጋር ኅብረትና ሱታፌ ሊኖረው 
አይችልም ማለት ነው። ይህ ሰውነትን እግዚአብሔርን ደስ የሚያሰኝ ሕያውና ቅዱስ መሥዋዕት አድርጎ የማቅረብ መሥዋዕት፣ 
ክርስቲያኖች በጥምቀት ጊዜ ከክርስቶስ ካህንነትና ንጉሥነት የሚያገኙትን ሱታፌ የሚተገብሩበትና የሚሳተፉበት መንገድ ነው። 
ስለዚህ ይህ ዓይነቱ አገልግሎት ለሁሉም ክርስቲያን በሙሉ የተሰጠ በመሆኑ የክርስቲያኖች አጠቃላይ ክህነት ተብሎ መጠራቱ 
ከዚህ የተነሣ ነው። 
ከዚህም ጋር ቅዱስ ዮሐንስ አፈ ወርቅ ክርስቲያኖች ሁሉ በጸሎተ ቅዳሴው ከካህኑ ክህነት ጋር አብረው የሚያገለግሉና የሚሳተፉ 
መሆናቸውን ያስረዳል። ይህን በጸሎተ ቅዳሴ ያለውን የሁሉም ክርስቲያኖች ኅብረትና ቅዳሴው ካህናት ብቻ የሚፈጽሙት 
ሳይሆን ሁሉም ምእመናን በአንድ የክርስቶስ አካልነታቸው የሚፈጽሙት ስለመሆኑ እንዲህ ይላል፡- 
የአብያተ ክርስቲያን ጸሎት ጴጥሮስን ከሰንሰለቱ የፈታው መሆኑ የታወቀ ነው፣ የጳውሎስን አንደበትም የከፈተ ነው፤ የቤተ 
ክርስቲያን የጸሎት ቃል ወደ መንፈሳዊ ሕግ ለሚደርሱ ሁሉ ኃይልና ብርታትነቱ ቀላል የሚባል አይደለም። ስለዚህም ነው 
በአንድ በኩል ክህነት ሊሰጥ (ሊክን) የሚሄደው እርሱ [ጳጳሱ] መላውን ምእመናን የእነርሱን ጸሎት የሚጠይቀው፣ በሌላ 
በኩል ደግሞ እነርሱም ምርጫቸውንና ስምምነታቸውን ጥሙቃን የሆኑት በሚያውቁት መንገድ የሚገልጹትና ከእርሱ ጋር 
አንድ የሚሆኑት ለዚህ ነው። ሁሉንም ነገር በኢጥሙቃን ፊት መግለጥ ተገቢ አይደለምና። አንዳንድ ጊዜ በካህኑና እርሱ 
በሚመራቸው በምእመናኑ መካከል ምንም ልዩነት የሌለባቸው የሆኑ ሁኔታዎች አሉና። ለምሳሌም አስፈሪ የሆኑትን 
ምስጢራት ልንሳተፍ ስንል ሁላችንም ያለ ልዩነት በቸርነቱ ለመቀበል የተገባን እንሆናለንና፤ በብሉይ ኪዳን እንደ ነበረው 
ከመሥዋዕቱ የሆነው ክፍል በካህናቱ ሲበላ፣ ሕዝቡ ደግሞ ሌላውን አካል ይበሉ እንደ ነበረው እንደዚያ አይደለምና። 
እንደዚሁም በብሉይ ኪዳን በነበረው ሁኔታ፣ ሕዝቡ ካህናቱ በሚሳተፉት መሳተፍ አይችሉም ነበር፣ እንደዚያ ማድረግ 
የተከለከለ ነበር። አሁን ግን እንዲህ አይደለም፤ በሁሉም ፊት የሚቀርበው አንድ [የክርስቶስ] አካል ነው፣ አንድ ጽዋ ነው። 
እንደዚሁም በጸሎታቱም ምእመናኑ ብዙ አስተዋጽኦ ሲያደርጉ ለማየት ይቻላል። ክፉ መንፈስ ስለ ያዛቸውና በንስሐ ውስጥ 
ስላሉ ሰዎች የሚቀርበው ጸሎት በካህኑና በእነርሱ በራሳቸው በአንድ ላይ የሚቀርብ ነውና፤ ሁሉም የሚሉት (የሚጸልዩት) 
በሐዘኔታና በርኅራኄ የተመላ የሆነ አንድ ጸሎት ነውና። እንደገናም ከቅዱስ ምስጢር ለመሳተፍ የማይችሉት ከተቀደሰው 
ቅጥር ከወጡ በኋላ ሌላ የሚጸለይ ጸሎት አለ። ያን ጊዜ እኛ ሁላችንም መሬት ላይ እንወድቃለን፣ ከዚያም አብረን አንድ 
ላይ እንነሣለን። የሰላምታ መሳሳምን ልንቀበልና ልንሰጥ ስንልም፣ ሁላችንም እርስ በርሳችን እንተቃቀፋለን። እንደገናም 
እጅግ ገናና በሆኑት ምስጢራት መካከል ላይም እንኳ፣ ካህኑ በሕዝቡ ላይ ይጸልይላቸዋል፣ ሕዝቡም በካህኑ ላይ 
ይጸልዩለታል፤ “ምስለ መንፈስከ-ከመንፈስህ ጋራ - With Thy Spirit” የሚለው ጸሎትም ይኸው ነው እንጂ ሌላ 
አይደለምና። እንደገናም የምስጋናው ቃላት [የጸሎተ ቅዳሴው ቃላት] የጋራ ናቸው፤ እርሱ [ካህኑ] ብቻውን ምስጋና 
የሚያቀርብ አይደለም፣ ሁሉም ሕዝብ ነው እንጂ። መጀመሪያ የእነርሱን መልስ ካገኘ በኋላ፣ እነርሱ “ርቱዕ ይደሉ “It is 
meet and right so to do”” ብለው ሲስማሙ፣ ከዚያ እርሱ ምስጋናውን (ፍሬ ቅዳሴውን) ይጀምራል። 
እነዚያን የተቀደሱ ዝማሬዎች ከኪሩቤልና ከሰማያውያን ኃይላት ጋር በጋራ ወደ ሰማይ የሚልኩ ከሆኑ፣ ሕዝቡ አንዳንድ 
ጊዜ ከካህኑ ጋር በመነጋገራቸው ለምን ትደነቃለህ። እንግዲህ አሁን ይህን ሁሉ ያልሁት፣ እያንዳንዱ ምእመን ትጉና ንቁ 
ይሆን ዘንድ፣ እኛ ሁላችንም በብልቶች መካከል እንዳለው ልዩነት ብቻ አንዳችን ከሌላችን የምንለይ እንጂ አንድ አካል 
መሆናችንን እንድናውቅ ነው፣ ብልቶች ሁሉ ለአንድ ሰውነት እንደሚያደርጉት እኛም አንድ አካል ለሆነችው ለመላዋ ቤተ 
ክርስቲያን ልናስብ ይገባናል እንጂ ሁሉንም ሥራ በካህናቱ ላይ የምንጥለው እንዳንሆን እናውቅ ዘንድ ነው። 
ይህ አካሄድ ለእኛ ለደኅንነታችን የበለጠ መልካምና ጠቃሚያችን ይሆነናልና፣ ለእናንተም ወደ መልካም ምግባር ሕይወት 
የበለጠ እንድታድጉ ይረዳችኋልና። በሐዋርያት ጊዜ ምእመናንን በውሳኔያቸው ምን ያህል በተደጋጋሚ ያሳትፏቸው 
እንደነበር ልብ እናድርግ። ሰባቱን ዲያቆናት ሲሾሙ (የሐዋ. 6፡2-3)፣ መጀመሪያ ሐሳባቸውን የገለጹትና የተነጋገሩት 
ከሕዝቡ ጋር ነበር፣ ጴጥሮስ ማትያስን ሲመርጠው (የሐዋ. 1፡15) በዚያን ጊዜ አብረው ከነበሩት ከወንዶችም ከሴቶችም 
ጋር በመሆን ነበር። በዚህ ሁሉ በመሪዎቹ ዘንድ ትዕቢትና ኩራት፣ በተመሪዎቹ ዘንድም በጭፍኑ መከተል አልነበረምና፤ 
ነገሩ የሚመራው በመንፈሳዊ ሕግና ስለ ሕዝቡ የበለጠውን ሸክም የመሸከምና በእነርሱ ቦታ በመሆን ከባዱን ሐላፊነት 
የመውሰድ ጉዳይ እንጂ ከፍ ያለ ክብር የመሻት ጉዳይ አልነበረምና። ቤተ ክርስቲያን ልትኖር የሚገባት እንደዚህ እንደ አንድ 
ቤት ሆና ነውና። 
ስለዚህም አንድ ጥምቀትና አንድ መሠዊያ እንዳለን ሁሉ፣ አንድ ምንጭ፣ አንድ ፍጥረት፣ እና አንድ አባት ያለን እንደመሆኑ 
ሁሉ ቤተ ክርስቲያንም አንድ ሆና ልትኖር ይገባልና። ታዲያ ይህን የመሰሉ ታላላቅ ነገሮች አንድ የሚያደርጉንና 
የሚያዋሕዱን ሆነው ሳለ የምንለያየው ለምንድን ነው? የምንከፋፈለውስ ለምንድን ነው? ሁል ጊዜም አምርሬ 
ስለማዝንባቸው ነገሮች አሁንም ደጋግሜ በጸጸትና በሐዘን ለመናገር እየተገደድኩ ነውና። እንደ አንድ ሰውነት ልንኖርና 
ልንሠራ ሲገባን እርስ በርሳችን በሰፊው የተለያየን ነንና። ሙሴ እንኳ እርሱ አስቀድሞ ያላሰበው የነበረውን ነገር ከአማቱ 
መማርን ደስ ብሎት በፈቃደኛነት የተቀበለና የተማረ ከሆነ (ዘጸ. 18)፣ በቤተ ክርስቲያን ደግሞ ከዚያ በበለጠ ሊሆን 
ይገባዋል። 
ትርጓሜ ቆሮንቶስ ካልእ፣ ክፍለ ትምህርት 18፡3 
ቅዱስ ጎርጎርዮስ ነባቤ መለኮትም እንደዚሁ የምእመናን ክህነት ማለት ራስን ለእግዚአብሔር መሥዋዕት አድርጎ ማቅረብ 
መሆኑን፣ እንዲሁም በጸሎተ ቅዳሴው ካላቸው አንድ የሆነ ሱታፌና በአጠቃላይ በጥምቀት፣ በሜሮንና በቅዱስ ቁርባን ካገኟቸው 
ጸጋዎች አንጻር የተነገረ መሆኑን አስተምሯል። ለምሳሌም ሕዝቡ ካህን ሊያደርጉት ብለው ሳለ፣ እርሱ ግን እኔ ለክህነት አገልግሎት 
ብቁ አይደለሁም ብሎ ጥሎ ሸሽቶ ከነበረ በኋላ እንደገና በሰዎች ልመና ከተመለሰ በኋላ፣ ለምን ካህን አልሆንም ብሎ እንደ ሸሽ 
ለማስረዳት በጻፈው መጽሐፉ ላይ እንዲህ ብሏል፦ 
......እነዚህን ነገሮች ስለማውቅ፣ መጀመሪያ ራሱን ለእግዚአብሔር ሕያውና ቅዱስ መሥዋዕት አድርጎ ያላቀረበና ለአእምሮ 
የሚመች አገልግሎትን መሥዋዕት አድርጎ ያልሰጠ ሰው፣ ለእግዚአብሔር የምስጋናንና የተሰበረ መንፈስ መሥዋዕትን 
ያላቀረበ የሆነ ሰው፣ አምላካችን ከእኛ ከሁላችን የሚፈልገው ብቸኛው መሥዋዕት ይህ ነውና፣ ይህን መሥዋዕት ያላቀረበ 
ማንም ሰው፣ ለመሥዋዕቱና ለክህነቱ የተገባ አይደለም። ከሁሉ አስቀድሞ እነዚህን መሥዋዕቶች ያላቀረበ ሰው 
ለእግዚአብሔር ገናናነት በምንም ሁኔታ የተገባ እንዳልሆነ አውቃለሁ። ታዲያ እኔ እጆቼ በተቀደሱ ሥራዎች ሳይባረኩና 
ሳይቀደሱ፣ ዓይኖቼ ሥነ ፍጥረቱን ፈጣሪያቸውን በሚያደንቅ፣ ለፍጥረቱ ግን ጉዳት በማያመጣ ሁኔታ በጤነኛ እይታ 
ማየትን ገንዘብ ከማድረጋቸው በፊት፣ ጆሮዎቼ ለእግዚአብሔር ትእዛዛት በሚገባ የተከፈቱ ከመሆናቸው በፊት፣ አፌ 
መንፈሱን ለመቀበል ደኅና ሆኖ የተከፈተ ከመሆኑ በፊት፣ ምስጢራቱንና አስተምህሮቱን ለመቀበልና ለመናገር በሚገባ 
ከመከፈቱ በፊት (መዝ. 80፡10)፣ ከንፈሮቼ በአምላካዊ እውቀት የጥበብን ቃል መጠቀም ከመጀመራቸው በፊት፤ .... 
እግሮቼ በዐለቱ ላይ እንደ ብሖር ጸንተው ከመቆማቸው በፊት (መዝ. 17፡33)፣ አረማመዴ ከመጽናቱ በፊት (መዝ. 
39፡3)፣ አካላቶቹ ሁሉ የጽድቅ መሣሪያ ከመሆናቸው በፊት፣ መዋቲነት ሁሉ ከመጥፋቱና በሕይወት ከመዋጡና ለመንፈስ 
ከመገዛቱ በፊት (2 ቆሮ. 5፡4)፤ ይህን ሁሉ ማድረግ ከመቻሌ በፊት፣ ታላቅና ገናና ምስጢር የሆነውን፣ ከእኔ ውጭ የሆነውን 
መሥዋዕት ለእርሱ ለማቅረብ እንዴት ልደፍር እችላለሁ? ወይስ ራሴን ካህን የሚል ስም ላለብስ እንዴት እችላለሁ? 
(በእንተ ምክንያተ ጉየቱ ወግብአቱ፣ 95) 
እንዲሁም ልዩው ክህነት በአጠቃላዩ ክርስቲያናዊ ክህነት ላይ የተመሠረተ መሆኑን፣ እና በመቅደሱና በመሥዋዕቱ የሚያገለግል 
ካህን ከመሆን በፊት ክርስቲያን የሆነ ሁሉ ሊያቀርበው የሚገባውን መሥዋዕት ያቀረበ መሆን የሚቀድም ግዴታዊ ተግባር 
ስለመሆኑም በዚሁ ትምህርቱ ላይ እንዲህ ብሏል፡- 
.... ለመቅደሱ አገልግሎት የተገባን የምንሆነው ለቤተ ክርስቲያን የተገባን ከሆን በኋላ፣ ከዚያ ወዲያ እንደ ሆነው ሁሉ፣ 
የመሪነት ሓላፊነት ለመቀበል የበቃን ልንሆን የምንችለውም ለመቅደሱ የተገባን ከሆን በኋላ ነው። (በእንተ ምክንያተ ጉየቱ 
ወግብአቱ፣ 111) 
ዳግመኛም ይኸው ቅዱስ አባት ስለ ጥምቀት ባስተማረው ትምህርቱ ላይ እንዲህ ይላል፡- 
.... ሜሮን (ቅብዐት - Unction) የምንለው ክህነታዊና ንጉሣዊ ስለሚያደርገን ነው፤ በብሉይ ዘመን የሚቀቡት እነዚህ 
(ካህናቱና ነገሥታቱ) ነበሩና ነው፤ .... (ትምህርት በእንተ ቅዱስ ጥምቀት) 
ቅዱስ ጎርጎርዮስ ዘኑሲስም ይኸንኑ ክህነት እንዲህ ሲል በዚሁ መንገድ ገልጾታል፡- 
ጳውሎስ “ሰውነታችሁን እግዚአብሔርን ደስ የሚያሰኝና ሕያው ቅዱስም መሥዋዕት አድርጋችሁ አቅርቡ” ብሎ ሲያዝዝህ 
እንዴት አድርገህ ልትታዘዘው ትችላለህ? ለዚህ ዓለም የተመቸህና ከዓለሙ ጋር የተስማማህ ሆነህ ሳለና ልቡናህን በማደስ 
በአዲስ ሕይወት የማትመላለስ ሆነህ እያለ፣ ይልቁንም የአሮጌውን ሰው አኗኗር ተከትለህ እየነጎድክ ባለህበት ሁኔታ ሆነህ፣ 
ራስህን ለእግዚአብሔር ሕያውና ቅዱስ መሥዋዕት አድርገህ ማቅረብ እንዴት ትችላለህ? ምንም እንኳ ለዚሁ ክብር 
የተቀባህ የነበርክ ብትሆንም ቅሉ፣ ግን በዚህ ሁኔታህ ለእግዚአብሔር መሥዋዕትን ማቅረብ የምትችል ካህን መሆን እንዴት 
ትችላለህ? ይህ አንተ የምታቀርብለት መሥዋዕትም ከሌላ የሚመጣ አይደለም፣ ከአንተ ውጭ ካለ ከሌላ ምንጭ የሚመጣ 
አይደለም፣ አንተኑ ራስህን ስጦታ አድርገህ የምታቀርብበት መሥዋዕት ነው እንጂ፤ .... ይህ ... ራስህን ለእግዚአብሔር 
መሥዋዕት አድርጎ ማቅረብ፣ ራስህን በመሠዋት የልዑል እግዚአብሔር ካህን መሆን፣ .... ቀላል መስሎ ይታይሃልን? 
ሌላው የምእመናን አጠቃላይ ክህነት የሚባለው ክርስቲያኖች ሁሉ በጸሎተ ቅዳሴው ካላቸው ሱታፌ የተነሣና ከዚህ የመነጨ 
ነው። በጸሎተ ቅዳሴ ጊዜ የሚቀርበው መሥዋዕት የሚሠዋው አንዲት በሆነችው በረቂቋ የክርስቶስ አካል በቤተ ክርስቲያን 
አንድነት ነው። ይህች የክርስቶስ አካል የሆነችው አንዲቷ ቤተ ክርስቲያን በእምነት አንድ የሆኑ ሁሉ የሚገኙባትና የሚሳተፉባት፣ 
አንድነታቸውን የሚያጸኑባት ናት። ከዚህም ጋር ጸሎተ ቅዳሴውን የሚከውኑት ቀዳስያኑ ልዑካን ብቻ ሳይሆኑ መላው ሕዝበ 
ክርስቲያን በአንድነት ሆነው ነው። ጸሎተ ቅዳሴውን በመከወን ረገድ መሥዋዕቱን በማቅረብና በመላላክ የሚፈጽሙት የካህናቱ 
የማይተካ የክህነት ሚና እንዳለ ሆኖ፣ ይህን የሚፈጽሙት ግን ካህናቱ ብቻቸውን ሳይሆን አንዲት ከሆነችው የክርስቶስ ቤተ 
ክርስቲያን ምእመናን ሁሉ ጋር አንድ ሆነው ነው። 
እንደዚሁም በጥንቷ ቤተ ክርስቲያን ዘንድ ምእመናን ለመሥዋዕቱ እንዲሆን የሚያመጧቸው መባዎችና አስፈላጊ የሆኑ ነገሮች፣ 
እንዲሁም ምእመናን ለካህናትና ለድሆች መርጃና መደገፊያ ይሆን ዘንድ የሚያመጧቸው ስጦታዎች ሁሉ የሥርዐተ አምልኮው 
አካል ተደርገው ይወሰዱ ስለነበርም ነው። እንደገናም በጸሎተ ቅዳሴው ምእመናን ጸሎታቸውንና መባቸውን ከካህኑ የመሥዋዕት 
ማቅረብ አገልግሎት ጋር አንድ አድርገው ስለሚያቀርቡ በካህናቱ አገልግሎት የሚሳተፉ ከመሆናቸው የተነሣም ነው። 
የክርስቲያኖች ሁሉ አገልግሎት ክህነት ተብሎ የተጠራበት ሌላው ምክንያትም ምእመናኑ ጸሎቱን በመጸለይና ተሰጥኦውን 
በመቀበልና “አሜን” በማለት ይህን በመሰለው ሁሉ ከካህናቱ ጋር አብረው የሚሳተፉ በመሆኑና ጸሎተ ቅዳሴው የካህናት ብቻ 
ሳይሆን ሁሉም ምእመን በአንድነት አንድ አካል ሆኖ የሚከውነው ከመሆኑ የተነሣም ነው። ጸሎተ ቅዳሴው “ይበል ካህን”፣ 
“ይበል ዲያቆን” ብቻ ሳይሆን “ይበል ሕዝብ” የሚልም ነውና። ካህኑም “ሰላም ለኩልክሙ፣ እግዚአብሔር የሃሉ ምስሌክሙ፤ ... 
" የሚለው ለራሱ ሳይሆን ለሕዝቡ ነውና። ስለዚህ ጸሎተ ቅዳሴውና ምስጢረ ቁርባን የመላው ምእመናን እንጂ የካህናት ወይም 
የቀዳሽ ልዑካን ብቻ አይደለም። ከላይ የጠቀስነው የቅዱስ ዮሐንስ አፈ ወርቅ ትምህርትም ይህን ፍንትው አድርጎ የሚያስረዳ 
መሆኑን አይተናል። ... እንደገናም የምስጋናው ቃላት [የጸሎተ ቅዳሴው ቃላት] የጋራ ናቸው፤ እርሱ [ካህኑ] ብቻውን ምስጋና 
የሚያቀርብ አይደለም፣ ሁሉም ሕዝብ ነው እንጂ....” በማለት የገለጸውን ማስታወስ ነው። 
ቅዱስ ቄርሎስ ዘእስክንድርያ ደግሞ ከላይ የተገለጸው እንዳለ ሆኖ፣ የክርስቲያኖች ክህነት የክርስቶስን ቅዱስ ሥጋውና ክቡር 
ደሙን ለመቀበል የሚያበቃቸው ጸጋ እርሱ ነው ሲል ያብራራዋል። ምክንያቱም ይላል ቅዱስ ቄርሎስ፣ መሥዋዕት ሆኖ የቀረበን 
ነገር መመገብ ለካህናት ብቻ የሚገባና ክህነታዊ ተግባር ነውና ይላል። ቅዱስ የሆነውን የክርስቶስን ሥጋና ደም ማንኛውም ሰው 
ወይም የረከሰ ሰውነት ሊቀበለው አይችልም፤ ይህን መቀበል የሚችለው “የተመረጣችሁ ሕዝብና የካህናት መንግሥት ናችሁ” 
የሚለው ብፅዓን የተነገረላቸው ሕዝበ ክርስቲያን ብቻ ናቸው ሲል ያብራራል። 
በአጠቃላይ የክርስቲያኖች አጠቃላይ ክህነት የሚባለው ይህንና ይህን የመሰለውን የክርስቲያኖችን ሁለንተናዊ የሆነ ሱታፌና 
አገልግሎት የሚገልጽ ነው። ክርስቲያኖች ሁሉ ሁለንተናቸውን ራሱን ለሰጠላቸው ለእግዚአብሔር የተቀደሰ መሥዋዕት 
አድርገው የሚያቀርቡ ካህናት፣ ራሳቸውን የሚሠው ካህናት ሊሆኑ የተጠሩ ናቸውና። ይህ የክርስትና አጠቃላይ ክህነት ሳይኖር 
ሌላ ክህነት ሊኖር አይችልም፣ በየት ታልፎ ወደዚያ ይደረሳል! እንደዚሁም ሁሉ ምስጢረ ክህነት ሳይኖር ይኸኛው አጠቃላዩ 
ክህነት ሊኖር አይችልም፤ ሐዋርያዊ በሆነ ክህነት ያልተጠመቀ፣ በሜሮን ያልታተመና በምስጢረ ቁርባን ያልተሳተፈ ሰው 
ከክርስቶስ ክህነትና ንጉሥነት አንዳችም ሱታፌ ሊኖረው አይችልምና። ስለሆነም የክርስቲያኖች አጠቃላይ ክህነት መኖሩ የታወቀ 
የቤተ ክርስቲያን ትምህርት ነው፣ ሆኖም ይህ ግን ምስጢራት የሚፈጸሙበትን ክህነት ማለት ግን አይደለም፣ እንደዚያ ማለት 
ሆኖም አያውቅም። 
እንዲሁም የሐዲስ ኪዳን ክርስቲያኖችን ከብሉይ ኪዳን እስራኤላውያን አንጻር የእግዚአብሔር ካህናት እነዚህ እንጂ እነዚያ 
አለመሆናቸውን ለመግለጽም ጥቅም ላይ የዋለ ሐሳብ ነው። ይህም ለእስራኤል የተሰጠው ተስፋ በቤተ ክርስቲያን የተፈጸመ 
መሆኑን የሚያስረዳ ነው። ከዚህ በተቃራኒ ሁሉም ክርስቲያን እኩል ካህን ነው፣ የተለየ ክህነትም የለም የሚለውን ትምህርት 
ያመጣው ሉተር ነው። ጥምቀት ማንኛውንም ክርስቲያን “ቄስ፣ ጳጳስ እና ፖፕ ያደርገዋል ሲል አዲስ ትምህርት ያመጣው በሮማ 
ካቶሊክ ቀሳውስትና ፖፕ ጋር እልህ ተጋብቶ የነበረው ሉተር ተሐድሶ ፕሮቴስታንቶችም የእርሱን ፈለግ በመከተል ይህንኑ 
ያስተጋባሉ። ይህ ግን በቤተ ክርስቲያን አስተምህሮ ከዚያ በፊት ያልነበረ አዲስ የፈጠራ ክህደት ነው። 
ስለሆነም የምእመናን አጠቃላይ “ክህነት” ማለት ክርስቲያኖች ሁሉ እግዚአብሔርን የሚያገልግሉበት ስጦታ (ጸጋ) ያላቸው 
መሆኑን፣ እና የክርስቶስ ሕያው አካል መሆናቸውን የሚገልጽ ነው እንጂ ሁሉም ክርስቲያን ኢየሱስ ክርስቶስ ለሰው ልጆች 
የሰጠው የመዳን ጸጋ የሚከወንባቸውን ምስጢራት ይፈጽማል ማለት አይደለም። ከሐዋርያትና ሐዋርያውያን አበው አንሥቶ 
የነበሩ የቤተ ክርስቲያን አባቶች፣ ምእመናን ሁሉ እግዚአብሔርን ማገልገል የሚችሉ መሆናቸውን፣ መላው የቤተ ክርስቲያን 
አገልግሎት አንድ የክርስቶስ አካል በመሆን የሚፈጸም ከመሆኑ የተነሣ ክርስቲያኖች ሁሉ ያላቸውን አጠቃላይ የማገልገል 
መብትና ጸጋ እውቅና ሰጥተው አስተምረዋል። እነዚሁ አባቶች ልዩ የሆነውን ክህነትም እንዲሁ አስተምረዋል። አንዱን ለመያዝ 
ሌላውን መጣል ተገቢ አይደለም፣ ሁሉንም በየፈርጁ መረዳትና መጠበቅ ተገቢ ነው። ሐዋርያት አባቶቻችንና ከእነርሱ የተቀበሉ 
አባቶቻችን ሁሉ ያስተማሩትና ያደረጉት ይህንኑና ይህንኑ ነው። 
ከሐዋርያት አንሥቶ ከነበሩ የቤተ ክርስቲያን አባቶች ውስጥ “ሁሉም ካህን ስለሆነ ምስጢራት የሚፈጸሙበት ልዩ የክህነት ጸጋ 
የለም” ብሎ ያስተማረ አንድም የቤተ ክርስቲያን አባት የለም። የምእመናን “ክህነት” የሚባለው ከምስጢረ ክህነት ጋር 
ተደባልቆም ሆነ ተምታትቶ አያውቅም፣ ከአንድ ሸህ አምስት መቶ ዓመታት በኋላ ከመጡት ከፕሮቴስታንቶች በስተቀር! 
የምእመናንን አጠቃላይ “ክህነት” ከምስጢረ ክህነት ጋር እንኳንስ ሊያቀላቅል ይቅርና አነጻጽሮ ያስተማረ አባት እንኳ የለም። 
የምእመናን ክህነት ማንጸሪያው በምስጢረ ክህነት ያለው ክህነት ሳይሆን፣ ኢጥሙቃን በሆኑ ሰዎች ዘንድ የዚህ እግዚአብሔርን 
የማገልገል ጸጋ (ክህነት) አለመኖር ነው። 
ይህ የክርስቲያኖች አጠቃላይ የሆነው ክህነት ከዘመነ ሐዋርያትና ሐዋርያውን አበው አንሥቶ በቤተ ክርስቲያን አባቶች የታወቀና 
በግልጽ ትምህርት ሲሰጡበት የነበረ ጉዳይ እንጂ ቤተ ክርስቲያን ሳታውቀው የኖረችው ጉዳይ አለመሆኑ የታወቀ ነው። ለአብነት 
ያህል ከላይ በጥቂቱ ባየናቸው ትምህርቶቻቸው እንኳ ይህን ጉዳይ አባቶቻችን አብራርተው የጻፉበትና ያስተማሩት መሆኑን 
ለመረዳት ቀላል ነውና። አባቶቻችን የክርስቲያኖች ክብር ምን እንደሆነ የተረዱና ክርስቲያኖችም ይህን ክብራቸውን ይረዱ ዘንድ 
አበክረው ያስተማሩ ነበሩ" የክርስቲያኖችን ሁሉ አጠቃላይ ክህነት በሚገባ ተንትነው ገልጸውታል። በዚህም ቅዱስ ጴጥሮስ 
“የካህናት መንግሥት” ብሎ ልዩ ከሆነው ክህነት ጋር ሳያቀላቅሉ በራሱ ምንነት ዐውዱንና ምሕዋሩን ጠብቀው የገለጸውንና ቅዱስ 
ጳውሎስ "ሰውነታችሁን እግዚአብሔርን ደስ የሚያሰኝና ሕያው ቅዱስም መሥዋዕት አድርጋችሁ አቅርቡ” ብሎ የገለጸውን 
በማዋሐድ ቅዱስ ጴጥሮስ የገለጸው የክርስቲያኖች ሁሉ ክህነት የሚፈጸመው ቅዱስ ጳውሎስ በገለጸው መንገድ ማለትም ራስን 
ለእግዚአብሔር የተቀደሰ መሥዋዕት አድርጎ በማቅረብ መሆኑን አብራርተው አስተምረዋል። ይህንም አፈ ወርቅ “የራስህ ካህን 
ሁን” ብሎ ጥንቅቅ አድርጎ ገልጾታል። 
ስለሆነም ከላይ መጀመሪያ ላይ የጠቀስናቸው የመናፍቃኑ የስህተትና የግምት ሐሳቦች - ካህናት ማለት የጠመጠመ የሚቀድስ 
የሚደግምና የተወሰነ የወንዶች ስብስብ ሳይሆን በክርስቶስ ያመንን ወንዶችና ሴቶች ሁሉ ማለት እንደሆነ መገንዘብ ይገባናል።”፣ 
“ክርስቲያን የሆነ ሁሉ ካህን አይደለም ካልን፣ በክርስቶስ ኢየሱስ ደም አልተዛመደም፣ በእርሱም አያምንም ማለታችን ነው። 
ክርስቲያን ነኝ ካለ ክርስቲያን የሆነ ሁሉ ካህን ነኝ የሚለውን ማመን አለበት። ክርስቲያን ነኝ ነገር ግን ካህን አይደለሁም የሚል 
ከሆነ እንዲሁም እናንተ ክርስቲያን ናችሁ እንጂ ካህናት አይደላችሁም ብሎ የሚያስተምር ካለ ክርስትናውን የያዘው ሲወርድ 
ሲዋረድ ከሚባለው ፈሊጥ ያለፈ እንዳልሆነ ሁለት ጊዜ ሊያስብበት ይገባል።" ".... በክርስቶስ ኢየሱስ ያመኑ ምእመናን ሁሉ 
ካህናት ናቸው።”፣ እና ይህን የመሰሉ ብዙ ስህተቶችንና ዘለፋዎችን የሚጽፉት ተሐድሶ ፕሮቴስታንቶች ይህን መሠረታዊ ጉዳይ 
ለይተው መረዳት ባለመቻላቸው ነው። ሉተራዊ በሆነ የስህተት አረዳድ አእምሯቸው የጨለመ ስለሆነ ነው። 
ዲያቆን ያረጋል አበጋዝ 
መድሎተ ጽድቅ -ቅጽ-2 ገፅ 418-440 
* ጊዮርጊስ ወልደ አሚድ 
* ሃይማኖተ አበው፤ ዘቅዱስ አትናቴዎስ 

"  የጊዚያዊ  አስተዳደሩ ፕሬዜዳንት በመሆናቸው ብቻ ያወቁትን ሚስጥር እሰከ መጨረሻ መጠበቅ ሲገባቸው ለርካሽ ገበያ አቅርበዋል " - የትግራይ ጊዜያዊ አስተዳደር ፕሬዚዳንት ፅ/ቤት

➡️ " ጥቂት ወንጀለኞችን ለማዳን ሲባል በህዝብ ስም መነገድ ይቁም " - አቶ ጌታቸው ረዳ 

የትግራይ ክልል ጊዚያዊ አስተዳደር ፕሬዜዳንት ፅህፈት ቤት የምስራቅ አፍሪካ ጉዳዮች አማካሪ ሚንስትር አቶ ጌታቸው ረዳ በቅርቡ  ፋና ቴሌቪዥን ላይ ቀርበው የተናገሯቸውን ንግግሮች አስመልክቶ የተቃውሞ መግለጫ አውጥተዋል።

በመግለጫው አቶ ጌታቸው ለፋና ቴሌቪዥን የሰጡትን ቃለመጠይቅ " የህግ ልዕልና ለማረጋገጥ ያለመ ሳይሆን የህዝቡን የትግል ታሪክና ቀጣይነት የሚያጎድፍና የሚያጨልም በቂም በቀል የታጨቀ ነው " ሲል ገልፆታል።  

" በስልጣን ቆይታቸው የታዩ ወድቀቶች ሙሉ በሙሉ ወደ ሌላ አካል ሲያላክኩና ከሳሽ ሲሆኑ ሰንብተዋል " ያለው ፅ/ቤቱ " ይህ ወደ ሚድያ ፕሮፓጋዳ የወረደ ሃላፊነት የጎደለው ተግባር ነው " ብሏል።

የፅ/ቤቱ መግለጫ ፤ አቶ ጌታቸው ህገወጥ የሰዎች ዝውውር አስመልክቶ በብዙ ጥረት ተጠንቶ ወደ እጃቸው የገባ ኮፒ ያልተደረገ ሰነድ በወቅቱ ተጠያቂነት ሳያረጋግጡ ቀርተው አሁን በማህበራዊ ሚድያ እንዲሰራጭ አደርገዋል ሲል ይከሳል።

" ይህ ሃላፊነት የጎደለው ተግባር ሊያጠቋቸው የፈለጓቸው ግለሰቦች ላይ ብቻ  ያነጣጠረ ሳይሆን ፍትህና ተጠያቂነት እንዲረጋገጥ የሚደረገው እንቅስቃሴ የሚጎዳ በጥናቱ ተሳትፎ የነበራቸውና አካላትና ቤተሰቦቻቸው ጭምር ለአደጋ የሚያጋልጥ የነውር ነውር ነው " ሲል በምሬት ወቅሷል።

" የጊዚያዊ  አስተዳደሩ ፕሬዜዳንት በመሆናቸው ብቻ ያወቁትን ሚስጥር እንደ አንድ የህዝብ ብሄራዊ ጉዳይ እሰከ መጨረሻ መጠበቅ ሲገባቸው ለርካሽ ገበያ ማቅረባቸው ማንነታቸው ያሳየ ተግባር ነው " ሲል አቶ ጌታቸው ረዳን ወርፉዋቸዋል።

የፕሬዜዳንት ፅ/ቤቱን መግለጫ ተከትለው ወድያውኑ ምላሽ የሰጡት አቶ ጌታቸው ረዳ " የተጠናው ጥናት ተተንተርሶ ወደ እርምጃ እንደማይገባ ስላወቅኩኝ ወደ ሚመለከተው የበላይ አካል መረጃውን ልኬዋለሁ " ብለዋል።

ሚንስትሩ " በጥናት ሰነዱ መሰረት ህጋዊ እርምጃ ሊወሰድባቸው ከሚገባ ተጠያቂዎች እንዳንዶቹ ከአገር ወጥተዋል " ሲሉ ገልጸዋል።

" ' ሰው መሸጥ (slave trading in modern parlance  ) ለትግራይ ህዝብ የማይመጥን ወንጀል ነው ' የሚል አገላለፅ በፕሬዜዳንት ፅህፈት ቤት በወጣው መግለጫ የለም " ያሉት አቶ ጌታቸው " ሰነዱ ግለሰቦችን ከማጥቃት ባለፈ የህግ ልዕልና እንዲረጋገጥ ያለመ ነው " ሲሉ አብራርተዋል።   

ሚንስትር አቶ ጌታቸው ረዳ " በጥናት ሰነዱ የተቀመጠው ሃቅ ነው ጥቂት ወንጀለኞች ለማዳን ሲባል በህዝብ ስም መነገድ ይቁም " ብለዋል።

ሚስጥራዊ ሰነዱ ምንድነው ?

ከሰሞኑን አንድ ሚስጥራዊ ሰነድ ሾልኮ ወጥቶ ከፍተኛ መነጋገሪያ ሆኗል። በማህበራዊ ሚዲያዎችም በርካቶች እየተቀባበሉት ይገኛሉ።

ሚስጥራዊ ሰነዱ ፥ የህገወጥ የሰዎች ዝውውር (በብዛት ኤርትራውያን በህገ-ወጥ መንገድ ማዘዋወር የሚመለከት) እና ሌሎችም ጉዳዮች ላይ የተጠና ሰነድ ሲሆን በ4 ክፍሎች የተከፋፈሉ 69 ገፆች አሉት።

በሰነዱ በጥናት የተለዩ የወንጀል ተግባራት ፦
- ስልጣን ያለአግባብ በመጠቀም
- በወንጀል የተገኘን ገንዘብ ህጋዊ አስመስሎ በመያዝና በማዘዋወር (መኒ ላውንደሪንግ)
- ሰው ማፈንና መሰወር 
- በህገወጥ መንገድ ሰዎችን ከአገር ወደ አገር ማዘዋወር
- የመንግስት ስራ ምቹ ባልሆነ መንገድ መምራት
- ሃላፊነት ባልተገባ መንገድ በመጠቀም
- ሙስና

መፈፀማቸውን ያረጋግጣል።

በሰነዱ በተጠቀሱ የወንጀል ተግባራት በሰራዊት አመራር ያሉ የነበሩ የጀነራል መዓርግ ካለቸው ከፍተኛ ወታደራዊ መኮንኖች እስከ ቀበሌ አመራር ያሉ አስተዳዳሪዎች ነጋዴዎችና ሌሎች የሚገኙባቸው 231 ተጠርጣሪዎች በስምና አድራሻቸው ተጠቅሷል።

ሰነዱ በህገ-ወጥ መንገድ የተዘዋወሩ ኤርትራውያን ስም የተዘዋወሩበት ቦታና ቀን ፣ ያረፉባቸው ሆቴሎች እንዲሁም ለህገወጥ ዝውውሩ ገንዘብ ገቢ ያደረጉባቸው የባንክ የሂሳብ ቁጥሮች ሰፍረዋል።

የጥናት ሰነዱ የሰው ማስረጃ ፣ የድምፅ ቅጂ፣ እንዲሁም በድብቅ የተቀረፀ ምስል ያካተተ እንደሆነ ይዘረዝራል። 

በሰነዱ በቀንደኛ ተጠርጣሪነት ከተጠቀሱት ከፍተኛ መኮንኖች አንዱ የሆኑት ተወልደ ገ/ትንሳኤ (ዕምበብ) በቅርቡ ከአገር መውጣታቸው ሚንስትር አቶ ጌታቸው ረዳ በቅርቡ ከፋና ቴሌቪዥን በነበራቸው ቆይታ ጠቅሰዋል።

ቲክቫህ ኢትዮጵያ
መቐለ


በሳምንታዊ ጥቅሎች ፈታ ብለን ዳታ እንጠቀም! ከጉርሻ የሳፋሪኮም ደቂቃ ጋር 🎁
በልዩ ልዩ አማራጮች የቀረበልንን የሳፋሪኮም የኢንተርኔት ጥቅል

“ በትግራይ ክልል የሀገራዊ ምክክር ሂደቱን ለማከናወን እስካሁን አስቻይ ሁኔታዎች አልተገኙም ” - የምክክር ኮሚሽኑ

የሀገራዊ ምክክር ኮሚሽን በትግራይ ክልል የምክክር ሂደቱን ለማካሄድ አስቻይ ሁኔታ አለመኖሩ እንዲሁም “ጫካ ያሉና በትጥቅ ትግል ውስጥ የሚገኙ” አካላት በምክክሩ አለመሳተፋቸው ፈተና እንደሆነበት ተናገረ።

የኮሚሽኑ ቃል አቀባይ አቶ ጥበቡ ታደሰ፣ “በትግራይ ክልል የሀገራዊ ምክክር ሂደቱን ለማከናወን እስካሁን አስቻይ ሁኔታዎች አልተገኙም” ሲሉ ተናግረዋል።

ይህን ያሉት ኮሚሽኑ፣ “ለሀገራዊ ምክክር ውጤታማነት የዲጂታል ሚዲያው ሚና” በሚል ርዕሰ ጉዳይ ከዲጂታል ሚዲያው ጋር ዛሬ በኃይሌ ግራንድ ባዘጋጀው የውይይት መድረክ ባደረጉት ንግግር ነው።

ቲክቫህ ኢትዮጵያ በትግራይ ክልል በቅርቡ አዲስ ፕሬዜዳንት ተሹሟል፤ ይህ ሂደቱን በክልሉ ለማስጀመር አስቻይ ሁኔታን አልፈጠረም ? መሰናክሎች ምንድን ናቸው? ሲል ኮሚሽኑን ጠይቋል።

ኮሚሽነር አምባዬ ኡጋቶ (ዶ/ር) ምን መለሱ?

የኮሚሽኑ ሂደት ሲጀመር ክልሉ በጦርነት ስለነበር ኮሚሽኑ ምን እንዳደረገ የመስማት እድል ክልሉ እንዳላገኘ፣ ከጦርነቱ በኋላም በትራውማ ያለ ህዝብ ስለሆነ፣ የመሰረተ ልማትና የሰላም ጥያቄ፣ የታጠቁ ወገኖችን ማምጣትና የተለያዬ ጉዳዮች ስለነበሩ ወዲያውኑ ለማከናወን ጊዜ እንደወሰደ አስረድተዋል።

አዲስ የትግራይ አመራር ከመመረጡ በፊት ከአስተዳደሩ ጋር፣ አሁንም ለክልሉ ጊዚያዊ ፕሬዜዳንት ሌተናል ጀነራል ታደሰ ወረደ ጭምሮ ደብዳቤ መፃፉን፣ ከሲቪክ ማህበራት፣ የፓለቲካ ፓርቲዎች ጋር ኮሚሽኑ እንደተነጋገረ፣ ለTPLF ደብዳቤ እንደፃፈ፣ ተገናኝቶ ለመነጋገር ዝግጅት እንዳለ ገልጸዋል።

ኮሚሽነሩ አክለውም፣ “ጊዜ ሁሉ ተቀጥሮ ተሰጥቶ በእነርሱ ሳይሆን በኛ በኩል የቲክኒካል ጉዳይ ስላጋጠሙን ለሌላ ጊዜ ቀጠሮ ይዘናል። ግንኙነቱ ይቀጥላል” ብለዋል።

የክልሉ ስጋቶች ምንድን ናቸው? ስንል ላቀረብነው ጥያቄ ኮሚሽነሩ፣ “ስጋታቸው የፓለቲካ አለመረጋጋት ነው፤ ሰላም ወዲያው የሚመጣ ነገር አይደለምና ‘ወደ ትላንት ውስጥ እንመለስ ይሆን?’ የሚሉ ስጋቶች አሉ” የሚል ምላሽ ሰጥተዋል።

የትግራይ ክልልን አጀንዳ የማሰባሰብ ሂደት ለማካሄድ ኮሚሽኑ እየሰራ መሆኑን፣ የታጠቁ አካላት አሁንም አጀንዳዎቻቸውን ለማስገባት ዝግጁ ከሆኑ የኮሚሽኑ በር ክፍት መሆኑንም በአጽንኦት አሳስበዋል።

ኮሚሽነር አምባዬ (ዶ/ር)፣ “የትጥቅ ትግል ያዋጣናል ብለው ጫካ ውስጥ ያሉ እህት ወንድሞቻችን አሉ” ብለው፣ የዲጂታል ሚዲያው አካላት እነዚህ ወገኖች ወደ ምክክሩ እንዲመጡ አስተዋፅኦ እንዲያደርጉ አስገንዝበዋል።

ቲክቫህ ኢትዮጵያ
አዲስ አበባ
#
#ኢትዮጵያ #ረቂቅአዋጅ

የውጭ ዜጎች በኢትዮጵያ መሬትን በሊዝ በባለቤትነት መያዝ የሚያስችላቸው የአዋጅ ረቂቅ ነገ ለህዝብ ተወካዮች ምክር ቤት ይቀርባል።

የውጭ ዜጎች በኢትዮጵያ የማይንቀሳቀስ ንብረት " ባለቤት ' ወይም  " ባለይዞታ " የሚሆኑበትን አግባብ ለመደንገግ የወጣው ይህ " የውጭ ዜጎች በኢትዮጵያ የመኖሪያ ቤት ባለቤት የሚሆኑበት " ወይም " ለመኖሪያ ቤት ግንባታ የሚውል መሬት የሚያገኙበትን " ህጋዊ አሰራር ለመዘርጋት ነው።

ረቂቅ አዋጁ ምን ይላል ?

- ኢትዮጵያዊ ዜግነት የሌላቸው ግለሰቦች በኢትዮጵያ መሬትን፣ የመኖሪያ ቤትን ወይም ተያያዥ ግንባታዎችን በባለቤትነት ለመያዝ፤ ቢያንስ 150 ሺህ የአሜሪካ ዶላር ሊመድቡ እንደሚገባ ይደነግጋል።

- በውጭ ዜጋ " በሊዝ ባለይዞታነት " ወይም " ባለቤትነት " የሚያዝ መሬት ወይም የመኖሪያ ቤት፤ " የማይንቀሳቀስ ንብረት " ተደርጎ ይወሰዳል። " ሊዝ "  ማለት " አግባብነት ባለው ህግ መሰረት በጊዜ በተገደበ ውል ለመኖሪያ ቤት ግንባታ ዓላማ የሚውል የከተማ ወይም የገጠር መሬት የሚገኝበት የመሬት ይዞታ ስሪት " ነው።

- ማንኛውም የውጭ ዜጋ በኢትዮጵያ የማይንቀሳቀስ ንብረት ባለቤት ወይም ባለይዞታ ሊሆን የሚችለው በአዋጁ የተዘረዘሩ ቅደመ ሁኔታዎችን ሲያሟላ ነው።

እነዚህም ፦ 
° የውጭ ዜጋው ስም፣ ዜግነት እና ሌሎችን ማንነትን የሚገልጹ ህጋዊ ሰነዶችን ማቅረብ አለበት።
° የውጭ ዜጋው የማይንቀሳቀስ ንብረት ባለመብት ለመሆን የሚያስፈልግ አነስተኛ የገንዘብ መጠን ለማሟላት የሚያስችል በቂ አቅም ያለው መሆን አለበት።
° ማንኛውም የውጭ ዜጋ የማይንቀሳቀስ ንብረት ባለቤት ለመሆን፤ የሊዝ ዋጋውን ጨምሮ ለአንድ የመኖሪያ ቤት ግንባታ ሙሉ ዋጋ ወይም ለመኖሪያ ቤት ግዢ የሚመድበው አነስተኛ የገንዘብ መጠን ከ150 ሺህ የአሜሪካ ዶላር ያነሰ ሊሆን አይችልም።
° የውጭ ዜጋው የወንጀል ሪከርድ የሌለበት መሆን ይገባዋል። 

እነዚህን መስፈርቶች የሚያሟላ አንድ የውጭ ዜጋ ከከተማ እና መሰረተ ልማት ሚኒስቴር የሚሰጥ ፈቃድ ሊያገኝ ይገባዋል። ሚኒስቴር መስሪያ ቤቱ " የፈቃድ ይሰጠኝ " ማመልከቻ ላቀረበ የውጭ ዜጋ፤ አስፈላጊውን ምርመራ በማድረግ በ15 ቀናት ውስጥ ውሳኔ መስጠት ይጠበቅበታል።

- የከተማ እና መሰረተ ልማት ሚኒስቴር ከውጭ ዜጎች የሚጠበቀውን የአነስተኛ ገንዘብ መጠን ከፍ ወይም ዝቅ የሚያደርግ የእያንዳንዱን የሊዝ ቦታ ወይም ቤት ስፋት እንዲሁም የሊዝ ይዞታዎችን ወይም ቤቶችን አጠቃላይ ቁጥር የሚወስን መመሪያ የማውጣት ስልጣን በአዋጅ ረቂቁ ተሰጥቶታል። መመሪያውን የሚያወጣው፤ የቤቶች ገበያ ወቅታዊ ሁኔታን፣ የከተሞች የማይንቀሳቀስ ንብረት አማካይ ዋጋን፣ የውጭ ዜጎች በቤቶች ገበያ ያላቸውን የተሳትፎ መጠን እና የአዋጁን ዓላማ ለማሳካት የሚረዱ ሌሎች ምክንያቶችን መሰረት በማድረግ ነው።

- የከተማ እና መሰረተ ልማት ሚኒስቴር በሚያወጣው መመሪያ፤ የተወሰኑ ሀገራት ዜጎችን ወይም ዜግነት የሌላቸው የውጭ ሀገር ሰዎችን በኢትዮጵያ የማይንቀሳቀስ ንብረት ባለቤት ወይም ባለይዞታ እንዳይሆኑ #ሊከልክል ይችላል።

- ለውጭ ዜጎች የተገደቡ ልዩ ቦታዎች እና የድንበር አካባቢዎችም እንዲሁ በሚያወጣ መመሪያ ይወሰናሉ። 

- በውጭ ዜጎች ላይ የተጣሉ ሌሎች ገደቦችም አሉ።
° ማንኛውም የውጭ ዜጋ የማይንቀሳቀስ ንብረት ባለቤት ወይም ባለይዞታ ለመሆን ከሀገር ውስጥ የፋይናንስ ተቋም ወይም ምንጭ ገንዘብ መበደር ወይም ካፒታል ማሰባሰብ አይችልም።
° የውጭ ዜጎች ይህን ጉዳይ ለማስፈጸም የሚያስፈልጉ የሊዝ፣ የቤት ግዢ፣ የግንባታ ፈቃድ ወይም ተያያዥ የመንግስታዊ አገልግሎት ክፍያዎችን መክፈል ያለባቸው በኢትዮጵያ ተቀባይነት ባለው የውጭ ምንዛሬ ብቻ ነው። 
° ማንኛውም የውጭ ዜጋ በመንግስት ቀጥተኛ ድጎማ ለዜጎች በሚሰሩ የጋራ መኖሪያ ህንጻዎች ውስጥ የማይንቀሳቀስ ንብረት ባለቤት መሆን አይችልም። ይህ ገደብ በግል እና በመንግስት አጋርነት ወይም በተመሳሳይ የቤቶች ልማት ማዕቀፍ በፌደራል ወይም በክልል መንግስታት የሚገነቡ መኖሪያ ቤቶችን አያካትትም። ለውጭ ዜጎች የተቀመጠው ገደብ በእነዚህ አካላት አማካኝነት ለትርፍ ዓላማ ተገንብተው ለሽያጭ የሚቀርቡ ቤቶች ላይ ተፈጻሚ አይሆንም።

ይህ መረጃ ባለቤትነቱ የኢትዮጵያ ኢንሳይደር ድረገጽ ነው።
 

" በክልሉ አድማ ብተናና መደበኛ ፖሊስ እየተወሰደ ያለዉ የሃይል እርምጃዉ ቀጥሎ ከብት በመጠበቅ ላይ የነበሩ 2 ንፁሃን አርሶአደሮች ተገድለዋል " - ነዋሪዎች 

➡️ " ' የሃይል እርምጃ ተወስዶ ሁለት አርሶአደሮች ተገድለዋል ' የሚባለው ፍፁም የዉሸት መረጃ ነዉ። ሽፍቶችን ለመያዝ እየተደረገ ባለዉ ኦፕሬሽን እስካሁን የሞተ ሰዉ የለም " - የጋሞ ዞን ፖሊስ 

በደቡብ ኢትዮጵያ ክልል አርባ ምንጭ ዙሪያ ወረዳ የዘይሴ ነዋሪዎች " ካሳለፍነዉ እሁድ ጀምሮ በአከባቢው በአድማ ብተናና የጋሞ ዞን ፖሊስ እየተወሰደ ያለው ተገቢ ያልሆነ የሃይል እርምጃ በርካታ ምስቅልቅሎችን ሲፈጥር ቆይቷል ከትላንት በስቲያ ደግሞ ከብት በመጠበቅ ላይ የነበሩ 2 አርሶአደሮች በመንግስት የፀጥታ ሃይሎች ተገድለዋል " ሲሉ ተናግረዋል።

በአከባቢዉ እየተንቀሳቀሱ ባሉ የታጠቁ የፀጥታ አካላት እየተወሰደ ባለዉ ድብደባና እስር ምክንያት የህብረተሰቡ እቅስቃሴ ተገድቦ መቆየቱን የገለፁት ነዋሪዎቹ " ' ቢቀሳ 'ተብሎ በሚጠራዉ አከባቢ ከብት በረሃብ እንዳይጎዳ አሰማርተዉ የነበሩ 2 አርሶ አደሮችን በጥይት ተመተው ተገድለዋል " ሲሉ ለቲክቫህ ኢትዮጵያ ገልፀዋል።

ቲክቫህ ኢትዮጵያ ያነጋገርናቸው የአከባቢው የሃይማኖት መሪዎች እና ሽማግሌዎች " እርምጃው ፍፁም ትክክል ያልሆነ " ሲሉ ገልጸዋል።

ከሰሞኑን የሃይማኖት ተቋማትን ነፃነት የጣሰ ተግባር መፈጸሙን ጠቁመዋል። 

" በኤልጎ ሙሉ ወንጌል እና ወዘቄ መካነ ኢየሱስ ቤተክርቲያናት አገልጋዮች ከመድረክ ተጎትተው ተወስደዉ የታሰሩበትና የተደበደቡበት ሁኔታ ነበር። በዚህም ምክንያት በእሁድ ዕለተ የአምልኮ ቀን ምዕመናን ወደ ቤተክርስቲያን አልመጡም " ሲሉ ተናግረዋል።

" የሃይማኖት ተቋማት ነፃነት ተጥሷል ፣ የጤና ተቀማት የወታደር ከምፕ ሆነዋል፣ ትምህርትና የእርሻ ስራን ጨምሮ አጠቃላይ ሰላማዊ እንቅስቃሴ በዘይሴ ኤሊጎ፣ ዘይሴ ዳቢሌ እና ዘይሴ ወዘቄ አከባቢዎች ወዳልተፈለ አቅጣጫ እያመራ ስለሆነ ከዚህ በላይ ቀዉስና ሞት እንዳይከሰት የክልሉ መንግስትና የፌደራል ገለልተኛ አካላት ጣልቃ ገብተዉ ያረጋጉ " ሲሉ የሃይማኖት መሪዎች እና ነዋሪዎች ጠይቀዋል።

የጋሞ ዞን ፖሊስ ምን አለ ?

የጋሞ ዞን ፖሊስ መምሪያ አዛዥ ኢንስፔክተር ደበበ ኦንቶ ለቲክቫህ ኢትዮጵያ በሰጡት ቃል ፥ ከሳምንት በፊት በግዳጅ ላይ ለነበሩ የፀጥታ አባላት ስንቅ ሲወስዱ በነበሩ የአድማ ብተናና ፖሊስ አባላት ላይ በተፈፀመ ድንገተኛ ጥቃት አንድ የአድማ ብተና ፖሊስ ተሰውቷል ሲሉ አስታውሰዋል።

" ይህን ጥቃት ያደረሱ ሽፍቶችን ለመያዝ የፀጥታ መዋቅር አካላት ተሰማርተዋል ነገርግን ' የሃይል እርምጃ ተወስዶ ሁለት አርሶአደሮች ተገድለዋል ' የሚባለው ፍፁም የዉሸት መረጃ ነዉ " ሲሉ ገልፀዋል።

" ለአከባቢው አለመረጋጋት ዋነኛ ምክንያት የሆኑት ተደብቀዉና በሰሩት ወንጀል የሚፈለጉ አንዳንዶች ደግሞ በሌሉበት የፍርድ ዉሳኔ ተላልፎባቸዉ የእስር ትዕዛዝ የወጣባቸው ናቸው " ያሉት አዛዡ " እነዚህ ግለሰቦች ሀሰተኛ ማህበራዊ ሚዲያዎችን በመጠቀም የዉሸት መረጃ እያሰራጩ ነዉ " ብለዋል።

በአከባቢው የሚገኙት የፀጥታ አካላት በቀጠናው ሰላምና መረጋጋት እንዳይወርድ በሚፈልጉ ፀረ ሰላም ሃይሎች በሰላማዊ ዘጎች ላይ ጥቃት እንዳይፈጸም ከረጅም ጊዜ በፊት ጀምሮ በአከባቢው የሚገኙ ናቸዉ ሲሉ ለቲክቫህ ኢትዮጵያ ተናግረዋል።

ቲክቫህ ኢትዮጵያ
ሀዋሳ
#TikvahEthiopiaFamilyHawassa

@tikvahethiopia

TIKVAH-ETHIOPIA, [5/20/2025 2:55 AM]
" በአዲስ አበባ በ7 ሺህ 521 ቦታዎች ላይ የኤሌክትሪክ ተሸካሚ ምሰሶዎች ከዛፎች ጋር ንክኪ ያላቸው ሆነው ተገኝተዋል " - የኢትዮጵያ ኤሌክትሪክ አገልግሎት 

የኢትዮጵያ ኤሌክትሪክ አገልግሎት " የኃይል መቆራረጥን ወደ ዜሮ ለማውረድ የያዝኩትን ዕቅድ ለማሳካት እየሠራው ነው " ሲል አሳውቋል። 

" የኃይል መቆራረጥ ድግግሞሽን ወደ ዜሮ ለማውረድ የተጀመረው የ100 ቀናት እቅድ ሥራዎች ሁለት ወራትን ተሻግረዋል " ብሏል።

ተቋሙ ለቲክቫህ ኢትዮጵያ በላከው መግለጫ እንደገለጸው በ100 ቀን እቅዱ በቅድሚያ አዲስ አበባ ላይ ትኩረት ሰጥቶ እየሰራ መሆኑን ገልጿል። 

ስራዎቹን በአገር አቀፍ ደረጃም በማውረድ የኃይል መቆራረጥ መንስኤዎችን የመለየትና አስፈላጊው የማስተካከያ ሥራ እየተሰራ ነው ብሏል፡፡   

የ100 ቀናት እቅድ የቅድመ መከላከል ሥራው በጂፒኤስ ቴክኖሎጂ የታገዘ እንደሆነ ተገልጿል። 

ባለፉት ወራት በተደረጉ ቅኝቶች የተገኙ ውጤቶች ምን ይመስላሉ ? 

" በአዲስ አበባ በ152 የመካከለኛ መሥመሮች እና እነዚህን መሥመሮች የሚሸከሙ 49 ሺህ 581 ምሰሶዎች ላይ በተደረገ ቅድመ ምርመራ 26 ሺህ 559 ከባድና ቀላል ግኝቶች ተገኝተዋል፡፡ 

ይህንንም ለመለየት ምርመራ ቡድኑ 1ሺህ 767 ኪሎ ሜትር ያህል በእግር ተጉዟል፡፡   

በአዲስ አበባ ፦
° በ7ሺህ 521 ቦታዎች ላይ የዛፎች ንክኪ 
° 6 ሺህ 399 መቀየር የሚያስፈልጋቸው ምሰሶዎች 
° 6 ሺህ 338 የረገቡ 
° 2 ሺህ 427 መሥመሮች ከግንባታዎችና እርስ በእርሳቸው የተቀራረቡ ሆነው ተገኝተዋል፡፡ 

ይህም ለተደጋጋሚ የኃይል መቆራረጥ መንስኤ ከሆኑ ዋነኞቹ የግኝት ነጥቦች መካል ተጠቃሽ ናቸው።

እስካሁን 29 በመቶ ወይም ለ7 ሺህ 663 ያህሉ አስፈላጊው ማስተካከያ ተደርጓል።

በከተማዋ በሚገኙ በ10 ሺህ 498 ትራንስፎርመሮች ላይ ምርመራ ተደርጎ በ7 ሺህ 211 ያህሉ ላይ መጠነኛ ችግሮች የተገኙ በመሆኑ ተገቢው ማስተካከያ በመደረግ ላይ ይገኛል፡፡   

በሌላ በኩል በከተማዋ ከፍተኛ የኃይል ጭነት ባለባቸውና በሌለባቸው የኃይል ማከፋፈያ ጣቢያዎች መካከል የኃይል ማበዳደር ሥራዎች እየተከናወኑ ነው፡፡ 

በ23 ከኃይል ማከፋፈያ ጣቢያዎች የዋና መሥመሮች ወጪ የሚሆኑበት ጋንትሪ የማስተካከል ሥራዎችም በሂደት ላይ ናቸው፡፡ 

ከአዲስ አበባ ውጪ በሚገኙት ሪጅኖች 561 የቴክኒክ ባለሙያዎችን በማሠማራት አጠቃላይ ካሉት 909 የመካከለኛ መስመሮች ውስጥ እስካሁን 192 ያህሉ ምርመራ የተጠናቀቀላቸው ሲሆን፤ ቀሪዎቹ በሂደት ላይ ይገኛሉ፡፡ 

መስመሮቹ ረጅም ዘመን ያገለገሉና ረጅም ርቀት የሚጓዙ ከመሆናቸው ጋር ተያይዞ እስካሁን በተሠራው የቅድመ ምርመራ ሥራ ብቻ 193 ሺህ ከባድና ቀላል የግኝት ነጥቦች ተመዝግበዋል፤ የሁሉም መስመሮች ምርመራ ሲጠናቀቅ ተጨማሪ ግኝቶች እንደሚኖሩ የሚጠበቅ ነው " ብሏል፡፡ 

ተቋሙ ያስቀመጠውን የመቶ ቀናት የሥራ እቅድ ሊጠናቀቅ የቀረው ከአንድ ወር ያልበለጠ ጊዜ ብቻ እንደሆነ አመልክቷል።

ቲክቫህ ኢትዮጵያ
አዲስ አበባ


" አያንቱ ላይ የግብረ-ስጋ ድፍረት ወንጀል የፈጸመው ግለሰብ በፖሊስ አዛዥ  ተባባሪነት እንዲሸሽ ተደርጓል " - የአያንቱ ታላቅ ወንድም 

🚨 " ፖሊስ አዛዡን ከኃላፊነት ከማዉረድ የዘለለ ደፋሪዉን ለሕግ አቅርቦ ዉሳኔ የማሰጠት ስራ አልተሰራም !! "

በሲዳማ ክልል፤ በማዕከላዊ ሲዳማ ዞን ሻፋሞ ወረዳ ሹሮ ተብሎ በሚጠራዉ አከባቢ በእንጀራ አባቷ ቤት እያደገች የነበረች የ13 ዓመቷ ታዳጊ አያንቱ ቱና እሜ ለእናቷ መልዕክት ተልካ እየሄደች በነበረችበት ወቅት ባጥሶ በቀለ በተባለ ተጠርጣሪ ወጣት የግብረ-ስጋ ድፍረት ወንጀል ይፈጸምባታል።

በኋላም ተጠርጣሪዉ ተይዞ በሕግ ቁጥጥር ስር መዋል ሲገባዉ በፖሊስ አዛዥ ተባባሪነት በቤተሰቦቹ አማካኝነት ወደ ሌላ ክልል እንዲሸሽ መደረጉ ተነግሯል።

በወቅቱ የሻፋሞ ወረዳ ፖሊስ አዛዥ የነበሩትና የወንጀል ድርጊቱን እንደፈጸመው ከተጠረጠረው ወጣት ጋር ባላቸዉ ዝምድና ምክንያት በጉዳዩ ላይ ቸልተኝነትን በማሳየት ተጠርጣሪው ከአከባቢው እንዲሸሽ ስለማስደረጋቸው የአያንቱ ታላቅ ወንድም ለቲክቫህ ኢትዮጵያ ገልጿል።

ከፍተኛ አካላዊና ስነልቦናዊ ጉዳት የደረሰባት ታዳጊዋ አያንቱ በቦና አጠቃላይ ሆስፒታል ስትታከም ቆይታ በአሁኑ ወቅት ወደ ሀዋሳ ተወስዳ በጣሊታ የሕፃናት ማቆያ እንደምትገኝ የሚናገረው ወንድሟ " ፖሊስ አዛዡን ከኃላፊነት ከማዉረድ የዘለለ ደፋሪዉን ለሕግ አቅርቦ ዉሳኔ የማሰጠት ስራ አልተሰራም " ብሏል።

" አያንቱ በአካልና በስነልቦና በእጅጉ ተጎድታ  ከትምህርት ገበታዋም ተለይታ ፍትሕ ሳይሰጣት በጣሊታ የሕፃናት ማቆያ ከ1 ዓመት በላይ እንድትቀመጥ መደረጉ እጅግ በጣም ጎድቷታል " ሲል ገልጿል።

" የክልሉ ሴቶች ወጣቶችና ማህበራዊ ጉዳይ ቢሮ ምክትል ኃላፊ ' ጉዳዩን ለምን በሚዲያ አወጣህ ሚዲያ ፍትህ ያሰጥህ ' ብለዉኛል። የኢትዮጵያ ሕዝብ ይፋረደኝ እንጂ እኔ ገና የዩኒቨርሲቲ ተማሪና አባታችን በሕይወት የሌለ፤ እናታችንም ሌላ ሰዉ አግብታ የምትኖር ምስኪኖች ነን " ሲል ታላቅ ወንድሟ ለቲክቫህ ኢትዮጵያ ተናግሯል።

የፍትህ አካላት ምን አሉ ?

ቲክቫህ ኢትዮጵያ በጉዳይ ላይ የፍትህ አካላትን ምላሽ ለማካተት ፦
° የማዕላዊ ሲዳማ ዞን ዐቃቤ ሕግ መምሪያ
° የወረዳዉ ፍትህ ጽ/ቤት
° የወረዳና የዞኑን ፖሊስ 
° የሻፋሞ ወረዳ ሴቶችና ሕፃናት ወጣቶች ጉዳይ መምሪያና የክልሉን ሴቶች ወጣቶችና ማህበራዊ ጉዳይ ቢሮን ለማነጋገር ሞክሯል።

የሻፋሞ ወረዳ ፖሊስ ምን አለ ?

የሻፋሞ ወረዳ ፖሊስ አዛዥ ኢንስፔክተር ሙሴ አወል ለቲክቫህ ኢትዮጵያ እንደገለፁት በወቅቱ የነበሩት የወረዳው ፖሊስ አዛዥ ከጉዳዩ ጋር በተያያዘ ከኃላፊነት መነሳታቸዉን አስታወሰዋል።

እሳቸዉ ወደ አዛዣነት ከመጡ በኋላ ተጠርጣሪዉን የማፈላለጉ ስራ በተለያዩ ቴክኒኮች እየተሰራ ስለመሆኑ ገልፀዋል።

እስካሁን የተደረጉ ጥረቶች ለምን ዉጤታማ አልሆኑም ? በሚል ትክቫህ ኢትዮጵያ ላነሳላቸዉ ጥያቄ " ፖሊስ የሚችለዉን ሁሉ እያደረገ ነው " ሲሉ መልሰዋል። 

የማዕከላዊ ሲዳማ ዞን ፍትሕ መምሪያ ምን አለ ?

ቲክቫህ ኢትዮጵያ ያነጋገራቸዉ የማዕከላዊ ሲዳማ ዞን ዐቃቤ ህግ መምሪያ ኃላፊ አቶ ደማምሰዉ ታፈሰ ፥ ዐቃቤ ህግ ጉዳዩን በቀረበለት መረጃና ማስረጃ ልክ ተመልክቶ ክስ በማዘጋጀት ሂደት ላይ እያለ ተጠርጣሪዉ እንዲሸሽ መደረጉንና የቀድሞ የሻፋሞ ወረዳ ፖሊስ አዛዥ ከጉዳዩ ጋር በተያያዘ ከኃላፊነት እንዲነሱ መደረጉን ተናግረዋል።

አሁንም ቢሆን ተጠርጣሪውን አፈላልጎ ለህግ በማቅረቡ ሂደት ፖሊስ እያደረገ ያለዉን ክትትል በማጣራት በህግ አግባብ መሰረት ቀጣይ እርምጃ እንደሚወሰድ አስታዉቀዋል።

ቲክቫህ ኢትዮጵያ በጉዳዩ ላይ ተጨማሪ መረጃ ለማግኘት የሲዳማ ክልል ሴቶች፣ ወጣቶችና ማህበራዊ ጉዳይ ቢሮ ምክትል ኃላፊና የሴቶች ዘርፍ ኃላፊ ወ/ሮ ፍፁም በላይነህን ለማግኘት መክሯል።

ኃላፊዋ በስልክ መረጃ ለመስጠት ፈቃደኛ ሳይሆኑ ቀርተዋል።

ይህም በመሆኑ ቲክቫህ ኢትዮጵያ ሁለት ጊዜ በአካል ቢሯቸው ተገኝቶ ኃላፊዋን ለማነጋገር ቢሞክርም ፈቃደኛ ባለመሆናቸዉ ሃሳባቸው ሳይካተት ቀርቷል።

ጉዳዩን እስከመጨረሻው ድረስ የምንከታተለው ይሆናል።

ቲክቫህ ኢትዮጵያ
ሀዋሳ
በእንተ ሥጋዌ 
በዲያቆን ያረጋል አበጋዝ (ቅዱስ አትናቴዎስ ሐዋርያዊ ሕይወቱና ትምህርቱ ከሚለው መጽሀፍ የተቀነጨበ) 
1. ለተማሪዎቹ የሚያስብ ርኀሩህ አስተማሪ አንዳንዶቹ ተማሪዎቹ ረቀቅና መጠቅ ያለው ትምህርት እንዳልገባቸው ሲያይ ወደ 
እነርሱ ደረጃ ዝቅ ብሎ እነርሱ በሚገባቸው በማንኛውም ሁኔታ እንደሚያስተምራቸው ሁሉ የእግዚአብሔር ቃልም እንዲሁ 
አደረገ፡፡ ቅዱስ ጳውሎስም እንዲህ እንዳለ፡- በእግዚአብሔር ጥበብ ምክንያት ዓለም እግዚአብሔርን በጥበብዋ ስላላወቀች 
በስብከት ሞኝነት የሚያምኑትን ሊያድን የእግዚአብሔር በጎ ፈቃድ ሆኗልና፡፡»" 
2. ስዎች ከተዘክሮተ እግዚአብሔር ርቀው በጥልቅ ባሕር እንደ ሰጠመ ሰው ዓይናቸው ወደ ታች ብቻ እየተመለከተ እውነተኛውን 
አምላክ በቁሳዊው ሥነ ፍጥረት ውስጥና በስሜት ሕዋሳት በሚደረስባቸው ነገራተ ዓለም ብቻ ለማግኘት በመፈለግ በአሰሳና 
በዳበሳ አገኝ አጣውን በመጓዝ ለራሳቸው መዋቲ የሆኑ ሰዎችንና አጋንንትን አማልክት ሲያደርጉ ባየ ጊዜ ቸርና የሁሉ መድኃኒት 
የሆነው የእግዚአብሔር ቃል ሥጋችንን ተዋሐደ፤ በሰዎች መካከል ሰው ሆኖ በመመላለሱም የሚታይ አምላክ በመሻት ወደ 
ጣዖታት ሲሳቡ የነበሩትን ወደ ራሱ መለሳቸው፡፡ እርሱ ሰው ሆኖ ተገልጦ በመታየቱ ወደ እርሱ አቀረባቸው፤ በሰውነቱ 
በሠራቸው አምላካዊ ሥራዎች ደግሞ እግዚአብሔርነቱን ገለጠላቸው፡፡ 
3. የተለያዩ ፍጥረታትን ከመፍራት የተነሣ እነርሱን ያመልኩ የነበሩ ሰዎች አሁን ሥነ ፍጥረት በሙሉ ክርስቶስን ፈጣሪያቸው 
እንደ መሆኑ ሲገዙለትና ተገዢነታቸውንም ለቃሉ በመታዘዝ ሲመሰክሩ ተመለከቱ፡፡ ኅሊናቸው ሰዎችን አማልክት ወደ 
ማድረግና ወደ ማምለክ ያዘነበለባቸውም ሰው ሆኖ የተገለጠው የእግዚአብሔር ልጅ ማንም ሰው ሊሠራቸው የማይችሉ ድንቅ 
ድንቅ የሆኑ ሥራዎችን በመሥራት አእምሮአቸውን ወደ እርሱ ሳባቸው፡፡ 
4. ወደ ርኩሳን መናፍስት አዘንብለው የነበሩት ሰዎችም ይፈሯቸው የነበሩት መናፍስት በአካላዊ ቃል በኢየሱስ ክርስቶስ በቃለ 
ኃይሉ እየፈሩና እየተንቀጠቀጡ ሲባረሩ በማየት እርሱ ብቻ እውነተኛ አምላክ እንደ ሆነና መናፍስት ግን ምንም አለመሆናቸውን 
ይረዱ ዘንድ ነው፡፡ 
5. በገጣሚዎች ድርሰቶች የተፈጠሩትን የገጸ ባሕርያት አማልክትና ጀግና የሚሏቸውን ሰዎች ከሞቱ በኋላ እስከ ማምለክ ደርሰው 
ኅሊናቸው ወደ ሙታን የወረደባቸውም የጌታችንን ትንሣኤ በመገንዘብ እነዚያ የደራሲዎች የፈጠራ ውጤቶች የሆኑ ሰው ሠራሽ 
አማልክት መሆናቸውንና ጌታችን ብቻ የሞት እንኳ ሳይቀር ጌታው የሆነ እውነተኛ አምላክ መሆኑን እንዲረዱ ነው፡፡ 
6. ስለዚህም ምክንያት ሰው ሆኖ ተወለደ፣ በሥጋ ተገለጠ፣ ሞተ፣ ከሞትም በኃይሉ ተነሣ:: የቀደሙ ሰዎች ሠርተውታል 
የሚባለውን ሥራ ሁሉ ኢምንት የሚያደርግ ዕፁባዊ ሥራን ሠራ፡፡ ይህም በማንኛውም መንገድ ቢሆን ስተው የነበሩትን ሰዎች 
ወደ እርሱ ይጠራቸውና ያቀርባቸው ዘንድ ነው፡፡ «እኔ የጠፋውን ልፈልግና ላድን መጥቻለሁ» እንዳለ፡፡ 
 
1. የሰዎች ኅሊና በስሜት ሕዋሳት ከሚታየውና ከሚዳሰሰው ነገር ውጭ ማሰብና መገንዘብ ስላልቻለ ሰው እንደ መሆኑ 
በመታየትና በመዳሰስ ወደ እርሱ ያቀርባቸውና አሳባቸውን ወደ እርሱ እንዲያደርጉ ያነሳሣቸው ዘንድ፣ እንዲሁም እንደ ሰው 
እየታያቸው በሚያደርጋቸው አምላካዊ ሥራዎች እርሱ ሰው ብቻ ይይደለ አምላክም መሆኑን ያሳምናቸውና ወደ እርሱ ከፍ ከፍ 
ያደርጋቸው ዘንድ አካላዊ ቃል ሰው ሆኖ በሥጋ ተገለጠ፡፡ 
2. ቅዱስ ጳውሎስ እንዲህ ባለ ጊዜ ያመለከተው ይህንኑ ነው፡- ‹በፍቅር ተመሥርታችሁና ጸንታችሁ፣ ከቅዱሳን ሁሉ ጋር ስፋቱና 
ርዝመቱ ከፍታውም ጥልቅነቱም ምን ያህል መሆኑን ለማስተዋል፣ ከመታወቅም የሚያልፈውን የክርስቶስን ፍቅር ለማወቅ 
ትበረቱ ዘንድ ፣ እስከ እግዚአብሔር ፍጹም ሙላት ደርሳችሁ ትሞሉ ዘንድ ::> 
3. ቃል ራሱን በሥጋ በመግለጡ በላይ ብቻ ያይደለ በታችም፣ በጥልቁም፣ በሲዖልም፣ በአየርም፣ በዕመቅም በሁሉም ቦታ 
እግዚአብሔርን ማወቅ ተገልጦአል፡፡ 
4. ስለዚህም ምክንያት አካላዊ ቃል ስለ ሁላችን ቤዛነት የሚቀበለውን ሞት መሞትንና ከሙታን መነሣትን ሰው ሆኖ እንደ መጣ 
ወዲያውኑ አልፈጸምም፡፡ እንዲህ ቢሆን ኖሮ” ቤዛ ቢሆነንም ነገር ግን ራሱን ለፍጥረቱ የመግለጡ ነገር ተፈጻሚ አይሆንም ነበር፡፡ 
ስለዚህም ሰው እንደመሆኑ በሰዎች መካከል እየተመላለሰና እየታየ በሥራው ደግሞ አምላክነቱን እያስረዳ ራሱን ለሰዎች ገለጠ፡፡ 
5. ሰው በመሆኑ መድኃኒታችን ሁለት የፍቅር ሥራዎችን በአንድ ጊዜ ፈጸመ፤ እነዚህም፡- አንደኛ ሞትን ከእኛ ማስወገድና እንደገና 
በሐዲስ ተፈጥሮ መፍጠር ሲሆን፣ ሁለተኛ ደግሞ በባሕርዩ የማይታይና የማይጨበጥ ረቂቅ ሲሆን በሠራቸው አምላካዊ ሥራዎች 
የዓለሙ አስገኚና ፈጣሪ መሆኑን በማሳወቁና ሰዎችን ወደ እውነተኛው ፈጣሪያቸው ወደ እርሱ በማቅረቡ፣ ፈጣሪውን ማወቅ 
ተስኖት የነበረው የእጁ ሥራ ያውቀው ዘንድ ራሱን በመግለጡ ነው፡፡ 
ሥጋዌው ምልዓቱን _ አለመወሰኑና ጽሩየ ባሕርዩን አለማጉደፉ 
1. ምናልባት ሊታሰብ እንደሚችለው ሰው ሲሆን በሥጋ ብቻ ተወስኖ የቀረ አይደለም፣ ሰው በመሆኑም ከምልዓቱ የተወሰነ 
አይደለም፡፡ ሰው ሆኖ በምድር ላይ ሲመላለስም _ ፍጥረተ ዓለም በሙሉ፣ ከእርሱ አምላካዊ ጥበቃና ምግብና የተራቆተ 
አልነበረም፡፡ እርሱ በምንም ነገር የሚወሰን አይደለም፣ እርሱ ፍጥረትን በሙሉ ይወስናል እንጂ፡፡ በፍጥረቱ ሁሉ ውስጥ ያለ 
ሲሆን እርሱ በፍጥረቱ ውስጥ የማይወሰን ከዚያ ውጭ ያለ ልዩ ነውና፡፡ እርሱ በማንም ሳይወሰን ሁሉንም ይወስናል፣ በፍጥረቱ 
ውስጥ መኖሩ ሳይገድበው ያለ ወሰን በምልዓት ይኖራል፡፡ 
2. ስለሆነም በሰው ሥጋ ተገልጦና የተዋሐደውን ሥጋ የራሱ ባሕርይ አድርጎ ሕይወትን እየሰጠው እያለም ሥነ ፍጥረትን በሙሉ 
የሚመግበውና የሚጠብቀው እርሱ ነበር፡፡ ሁሉን ነገር እየተቆጣጠረና እያስተዳደረ ነገር ግን ከሁሉም ነገር ውጭ ሆኖ በምልዓትና 
በስፍሐት ነበር፡፡ 
3. ነፍስ እንኳ ከሰውነት ውጭ ያሉ ነገሮችን ትገነዘባለች፣ ታስባለች፡፡ ሰው ሊያንቀሳቅሳቸው ባይችልም እንኳ ካለበት ቦታ ሆኖ 
ርቀው ያሉ ሰማያዊ አካላትን ይመለከታቸዋል፣ ያስባቸዋል፡፡ 
4. የሚያስደንቀው ነገር ይህ ነው፡- የእግዚአብሔር ቃል ሰው በሆነ ጊዜ በምድር ላይ እንደ ሰው ይመላለሳል፤ ፍጥረቱን 
ይመግባል፤ እንደ ባሕርይ ልጅነቱ ደግሞ ይህ በምድር ላይ የሚመላለሰው እርሱ ከአባቱ ጋር አለ፡፡  
5. ስለዚህ ከቅድስት ድንግል እመቤታችን በተፀነሠና በተወለደ ጊዜ እንኳ መለወጥ አላገኘውም ሰው በመሆኑም ክብሩና ጽሩየ 
ባሕርዩ ቅንጣት ያህል አላደፈም፤ ሰው በመሆኑ አድፎ የነበረውን የእኛን ሰውነት አነጻው እንጂ፡፡ 
6. በእርሱ የተፈጠረችውና በሰማይ ላይ የምናያት ፀሐይ እንኳ ከአካሏ የሚወጣው ብርሃኗ በምድር ያሉ ቆሻሻና ሌሎች ነገሮች 
ላይ በማረፉ አትቆሽሽም፣ ብርሃኗም ከጨለማ ላይ ቢያርፍ ጨለማው አያጠፋውም፤ ይልቁንም በተቃራኒው ጨለማውን 
ታበራዋለች ፣ የቆሸሸውንም ታነጻዋለች እንጂ፡፡ በባሕርዩ ቅዱስና የማይለወጥ የሆነው የፀሐይ ፈጣሪና ጌታ የእግዚአብሔር 
አካላዊ ቃልም ሰው በመሆኑ ባሕርዩ የጎደፈ አይደለም፤ ደክሞ የነበረውንና መዋቲ የሆነውን የእኛን ባሕርይ አነቃው፣ ያደፈውን 
እኛነታችንንም አነጻው እንጂ፡፡ ‹‹እርሱ ምንም ኃጢአት አላደረገም፤ በአፉም ተንኮል አልተገኘበትም›› እንዳለ፡፡ 
++++++++++++++++++~~~~~~~~~~~~~~~~~++++++++++++++++ 
1. ስለዚህ ነገር የጻፉ በመንፈስ ቅዱስ የተቃኙ አባቶች እንደ በላና እንደ ተወለደ ሲናገሩ ሰውነቱ ለሰውነት እንደሚገባ መወለዱንና 
ገንዘብ ላደረገው _ ለሰው ባሕርይ እንደሚስማማ እንዲሁም ሥጋን የተዋሐደው ቃል በተዋሐደው ሥጋ በሠራው ሥራ 
መመገቡን አስተውል፡፡ ዕሩቅ ብእሲ ያይደለ አምላክ መሆኑን አሳየ፡፡ ሆኖም እነዚህ ነገሮች (መወለድና መመገብም፣ አምላካዊ 
ሥራ ሠርቶ አምላክነቱን መግለጥም) የአንዱ የሥግው ቃል ገንዘቦች ናቸው፡፡ ምክንያቱም የተወለደው፣ የበላውና መከራ 
የተቀበለው ሰውነት የሌላ የማንም ሳይሆን ራሱ አካላዊ ቃል በተዋሕዶ ገንዘብ ያደረገው ሰውነት ነውና፡፡ ስለዚህ የተወለደው፣ 
የበላው፣ የሞተው፣ የተነሣው ራሱ ሥግው ቃል በተዋሕዶ ነው፡፡ እንዲሁም የሰውን ባሕርይ ባሕርዩ ማድረጉና ሰው መሆኑ 
በማስመሰል ሳይሆን በእውነት መሆኑ ይታወቅ ዘንድ እነዚህን የሰውነት ሥራዎች ሊሠራ ይገባልና፡፡” 
2. እንደ ሰውነቱ (ሰው እንደ መሆኑ) ከሠራቸው ተስማሚ የሆኑ ሥራዎች በእውነት ሰው መሆኑ ግልጽ እንደ ሆነ ሁሉ በዚህ 
ሰውነቱ በሠራቸው አምላካዊ ሥራዎች አምላካዊ ሥራዎች ደግሞ የእግዚአብሔር ልጅ መሆኑን አስረዳ፡፡ እያዩ ለማያስተውሉ 
አይሁድ «እኔ የአባቴን ሥራ ባላደርግ አትመኑኝ፡፡ የአባቴን ሥራ ካደረግሁ ግን እኔን እንኳ ባታምኑ ሥራዬን እመኑ፤ አብ በእኔ 
እንዳለ፣ እኔም በአብ እንዳለሁ ታውቁና ትረዱ ዘንድ” እንዳላቸው፡፡ 
* ዕሩቅ ብእሲ ማለት አምላክነት የሌለው እንደ ማንኛውም ሰው የሆነ ሰው ብቻ (ፍጡር) ማለት ነው፡፡ ይህም የሰው ሁሉ 
መገለጫ ነው፡፡ ጌታችንና መድኃኒታችን ኢየሱስ ክርስቶስ ግን ሰው ሲሆን እርሱ ፍጹም አምላክም _ ስለሆነ ዕሩቅ ብእሲ 
አይደለም፤ በተዋሕዶተ መለኰትና ትስብእት በወጣለት ስም «ሥግው ቃል» ተብሎ ይጠራል እንጂ፡፡ 
* ለአጽድቆተ ትስብእት - ማለትም ሰው የሆነው በምትሀት (ያልሆነውን መስሎ በመታየት) ወይንም በማስመሰል ሳይሆን 
በእውነት የእኛን ባሕርይ ባሕርዩ ማድረጉንና ሰው መሆኑን ለማስረዳት ከኃጢአት በስተቀር የሰውነትን ሥራ ሠርቷል፡፡ 
እንዲያ ባይሆን ኖሮ በእርግጥ አምላክ ሰው መሆኑን ብዙዎች ለመጠራጠር ምክንያት ባገኙ ነበር፡፡ 
3. እግዚአብሔር በባሕርዩ የማይታይና ረቂቅ ሲሆን ነገር ግን በሥነ ፍጥረቱ እንደሚታይና እንደሚታወቅ ሁሉ ሰው ሲሆንም 
መለኰቱ ከሰውነቱ የተዋሐደ ቢሆንም ረቂቅ በመሆኑ ገዝፎ ስለማይታይ ከሚያደርጋቸው ሥራዎች የተነሣ ይህንን የሚያደርገው 
ዕሩቅ ብእሲ (አምላክነት የሌለው ሰው ብቻ ሳይሆን የእግዚአብሔር ኃይልና ጥበብ የሆነው አካላዊ ቃል መሆኑ ይታወቅ ዘንድ 
ነው፡፡ 
4. ክፉ መናፍስትን ማስወጣትና ማባረር የሰው ሥራ ሳይሆን የአምላክ ሥራ ነውና የሰው ልጅ ሲጨነቅባቸው የነበሩትን የተለያዩ 
ዓይነት ሕመሞች በቃሉ ሲፈውስ የተመለከተስ አምላክነቱን ማመን ትቶ እንዴት ዕሩቅ ብእሲ ነው ሊል ይችላል? ለምጻሞችን 
አንጽቷል፣ አንካሳን እንዲሔዱ አድርጓል፣ ደንቆሮውን ጆሮውን ከፍቷል፣ ዕውራን እንዲያዩ አድርጓል፣ በአጠቃላይ ማንኛውንም 
ዓይነት ሕማምና ደዌ ከሰዎች በማስወገድ ፈውስን ሰጥቷል፡፡ ከዚህ ድርጊቱም ማንኛውም ሰው አምላክነቱን በግልጽ መረዳት 
ይችል ነበር፡፡ ሲወለድ ጀምሮ ዕውር ለነበረው ሰው ዓይኑን ሲከፍትለት ላየ ሰው የሰው አካልና ተፈጥሮ ለእርሱ ተገዢ መሆኑንና 
ከጥንትም የሠራውና ያስገኘው እርሱው ራሱ መሆኑን መረዳት የማይችል ማነው? ሲወለድ ጀምሮ ያልነበረውን አሁን መልሶ 
የሚሰጥ እርሱ የሰዎች ሁሉ ልደት ጌታ የሆነ መሆን አለበትና፡፡ 
5. ስለዚህ ራሱን ዝቅ አድርጎ ወደ እኛ ሲመጣ ሒደቱን የጀመረው የሚዋሐደውን አካል ከድንግል ማኅፀን በመፍጠር ነው፡፡ 
ይህም የሚዋሐደውን ሥጋ ከድንግል ማኅፀን ራሱ እንደፈጠረ ሁሉ የሌላውም ነገር ሁሉ ፈጣሪና አምላክ መሆኑን ለማስረዳት 
ነው፡፡ ያለ ወንድ ዘር ከድግንል ማኅፀን ሲወለድ እያየ እንዲህ ባለ ዕፁብ ድንቅ በሆነ መንገድ ሰው የሆነው እርሱ የሌሎች ሰዎች 
ፈጣሪና ጌታ መሆኑን መረዳት _ የማይችል ማነው? 
6. ውኃ የነበረው ወደ ወይን ጠጅነት ተለውጦ ሲያይስ እንዲህ ያደረገው እርሱ የውኃ ፈጣሪ መሆኑን መገንዘብ የማይችል ማነው? 
ስለዚህም ምክንያት ፈጣሪውና ጌታው እንደ መሆኑ በባሕር ላይ እንደ ደረቅ መሬት ተራመደበት! የሚያዩት በሁሉም ላይ _ 
የሰለጠነ አምላክነቱን ይረዱ ዘንድ፡፡ አምስት እንጀራና ሁለት ዓሣ አበርክቶ አምስት ሽህ ሰዎችን መመገቡና ተርፎ እንዲነሣ 
ማድረጉስ ይህን ያደረገው እርሱ መግቦቱ በሁሉም ነገር ላይ ሰፋኒ ከሆነው ከእርሱ ውጭ ሌላ አለመሆኑን የሚገልጥ አይደለምን? 
++++++++++++++++++++++++++~~~~~~~~~~~~~~~~~~~~~~++++++++++++++++ 
1. እንግዲህ ይህን ሁሉ ነገር ማድረግ ለመድኃኒታችን መልካም ፈቃዱ ሆኗል፡፡ በፍጥረተ ዓለም ውስጥ ግልጽ ሆኖ የሚታየውን 
መግቦቱንና አምላክነቱን ሰዎች ማወቅ ስለተሳናቸው አሁን ሰው ሆኖ ተገልጦ ከሚሠራቸው ሥራዎች ማስተዋላቸው 
እንዲመለስላቸውና ከሠራቸው አንዳንድ ሥራዎች በመነሳት በሁሉም ላይ ያለውን ሥልጣንና ክሂል ያውቁና ይረዱ ዘንድ ነው፡፡  
2. በርኩሳን መናፍስት ላይ ያለውን ሥልጣንና እነርሱም ፈጣሪያቸው መሆኑን እየጮኹና እየተጨነቁ ሲናገሩ የተመለከተ ሰው 
እርሱ የእግዚአብሔር ኃይልና ጥበብ የተባለው አካላዊ ቃል መሆኑን መገንዘብ የማይችል ማነው? 
3. ይህ ብቻ አይደለም፣ ዕፁብ ድንቅ በሆነው ሞትን ድል ባደረገበትና በመስቀል ላይ በተቀበለው ሞቱስ ሥነ ፍጥረቱ በሙሉ 
ፀጥ አላለምን? በሥጋ የተገለጠውና መከራ የተቀበለው ሰው ብቻ ሳይሆን የእግዚአብሔር ልጅና የሁሉ መድኃኒት መሆኑን 
ፍጥረት በሙሉ አልመሰከረምን? ጌታችን በመስቀል ላይ ሳለ ፀሐይ ፊቷን ሸፈነች፣ መሬት ተንቀጠቀጠች፣ ዓለቶች ተሰነጣጠቁ፣ 
ፍጥረቱ ሁሉ ተደመመ፡፡ ጌታቸውን በመከራ ላይ ሆኖ ባዩት ጊዜ በመፍራትና በመንቀጥቀጥ አምላክቱን መሠከሩ፡፡ እነዚህ ሁሉ 
ነገሮች ያሳዩት በመስቀል ላይ የተሰቀለው ክርስቶስ እግዚአብሔር መሆኑን ነው፡፡ ስለዚህ ቃለ እግዚአብሔር ራሱን ለሰዎች ሰው 
በመሆኑና በሥራው ገለጠ፡፡ 
++++++++++++++++++++++++++++~~~~~~~~~~~~~~~~~~~+++++++++++++++++ 
1. እስካሁን አምላካችን ሰው የሆነበትን ምክንያት ለማየት ሞክረናል፡፡ እነዚህም መዋቲና ጠፊ የሆነውን ኢመዋቲና ሕያው 
ለማድረግ፣ የሰው ልጅ በኃጢአቱ ያጣውን የእግዚአብሔርን አርአያ ለመመለስና እንደገና በሐዲስ ተፈጥሮ ለመፍጠር 
በመጀመሪያ ከምንም ከፈጠረው ከራሱ ከእግዚአብሔር በስተቀር ለማንም የሚቻል እንዳልሆነና መዋቲ የሆነውን የሰው ዘር 
ሕያው ለማድረግ በባሕርዩ ሕይወት ከሆነው ከጌታችን ከኢየሱስ ክርስቶስ በስተቀር በማንም ሊፈጸም ስለማይችል፣ ስለ እነዚህ 
ምክንያቶች እግዚአብሔር ቃል ሰው መሆኑን ተመልክተናል፡፡ የጣዖታትን አምልኮ ሊያጠፋና ስለ አባቱ ሊያስተምር 
የሚችለውም ከአባቱ ጋር በህልውና አንድ የሆነው እርሱ ብቻ መሆኑን አይተናል፡፡ 
2. ነገር ግን የሁላችን የበደል ዕዳ ሊከፈል ይገባው ስለ ነበር፣ ይህ ዕዳም ካልተከፈለ በስተቀር ሁላችንም እየሞትን ወደ መፍረስና 
መበስበስ ከመሔድ በስተቀር አማራጭ ስላልነበረን ሰው ሆኖ በሠራው ሥራው አምላክነቱን ካስረዳና ራሱን ከገለጠ በኋላ ይህንን 
ዕዳችንን ከፍሎ ነጻ ያወጣን ዘንድ ስለ ሁላችን ሰውነቱን ለሞት መሥዋዕት አድርጎ ሰጠ፡፡ ይህም በመጀመሪያ ሰውን በቀደመ 
በደሉ ከመጣበት ዕዳ ነጻ ያወጣውና ከፍዳ ያላቅቀው ዘንድ ሲሆን፣ በተጨማሪም ሰውነቱን በራሱ ሥልጣን ከሞት በማንሣት 
የትንሣኤያችን በኩር ይሆን ዘንድና የሞት ኃይል እንኳ ሊይዘው የማይችል መሆኑን ለማሳየት ነው፡፡ 
3. ስለዚህ ምንም እንኳ እርሱ የነሣው ሰውነት በአስደናቂ ተአምር ከድንግል ሰውነት የተፈጠረ ቢሆንም ከኃጢአት በስተቀር 
እንደ እኛ እንደ ሁላችን ያለ ሰውነት በመሆኑ ለዚህ ለተዋሐደው ሰውነት ሞት ስለሚስማማው የወገኖቹን ሞት ሞተ፡፡  
4. ነገር ግን ይህ ከተዋሕዶ በፊት መፍረስና መበስበስ ይስማማው የነበረው ሥጋ የእግዚአብሔር ቃል ስለ ተዋሐደው ሞት ይዞ 
ያስቀረው ዘንድ የማይችልና ከመፍረስና ከመበስበስ ሥልጣን ውጭ ሆነ፡፡ 
5. እናም ሁለት ድንቅ የሆኑ ነገሮች በአንድ ጊዜ ተፈጸሙ፤ በሰው ሁሉ ላይ የነበረው ሞት በጌታችን ሞት ተፈጽሞ አለቀ 
(ፍጻሜውን አገኘ) እንዲሁም ሰውነታችን ከተዋሐደው የእግዚአብሔር ቃል የተነሣ ሞትና ጥፋት ከሰው ግዛት ሙሉ በሙሉ 
ተወገደ፡፡ ሕግን በማፍረስ ምክንያት በሰው ላይ የመጣው የሞት ዕዳ ይከፈል ዘንድ ስለ ሁሉም ተገብቶ የሚሞት፣ እርሱ ግን 
ከሞት ዕዳ ነጻ የሆነ እንዲሁም ሞትን ማሸነፍ የሚችል ቤዛ ያስፈልግ ነበርና፡፡ 
6. ሆኖም ከላይ እንዳየነው ቃል በባሕርዩ ኢመዋቲ በመሆኑ ሞት ስለማይስማማው ስለ ሁሉ ተገብቶ ይሞት ዘንድና የሁላችንንም 
በደል ተሸክሞ መሥዋዕት ሆኖ ይቀርብ ዘንድ ሞት የሚስማማውን የእኛን ባሕርይ ገንዘብ አደረገ፡፡ በተዋሕዶ ከራሱ ጋር አንድ 
አካል አንድ ባሕርይ ባደረገው ሰውነቱ በተቀበለው መከራና ሞትም በሞት ላይ ሥልጣን የነበረውን ዲያብሎስን በሞቱ ሻረው፣ 
በሕይወታቸውም ሁሉ ስለ ሞት ፍርሃት በባርነት ይታሰሩ የነበሩትን ሁሉ ነጻ አወጣቸው:: 
ቅዱስ አትናቴዎስ ሐዋርያዋ ህይወቱና ትምህርቱ (ገጽ 115- 122) 
ዲያቆን ያረጋል አበጋዝ 
