TIKVAH-ETHIOPIA, [5/15/2025 11:00 PM]
“ ያለፈቃዳችን ከደመወዛችን ተቆርጦብናል፤ ይመለስልን ” - መምህራን 

➡️ “ 'በእጃችን ይዘን በምንገባው ገንዘብ ራሳችንን ለማኖር እየተቸገርን ነው' እያሉ ባሉበት ወቅት ወርደው ሳያወያዩ ከደመወዛቸው መቆረጡ መምህራኑን አስቆጥቷል ” - የባስኬቶ ዞን መምህራን ማኀበር

በደቡብ ኢትዮጵያ ክልል ባስኬቶ ዞን የላስካ ዙሪያ ወረዳ መምህራን፣ “ለህዳሴ ግድብ የቦንድ ግዥ” በሚል በአመራሮች ያለፈቃዳቸው እና ውይይት ሳይደረግ ደመወዛቸው መቆረጡ እንዳስቆጣቸው መምህራኑ፣ የክልሉና የመምህራን መምህራን ማኀበር ለቲክቫህ ኢትዮጵያ ተናገሩ።

መምህራኑ፣ “ የዚህን ወር ደመወዛችንን ቆረጡት። ማንም ቀድሞ ያወያዬን የለም። አፈና ነው የተፈጸመብን ” ሲሉ ለቲክቫህ ኢትዮጵያ ተናግረዋል።

“ ያለፈቃዳይችን ያለአግባብ የተቆረጠ ብራችን ይመለስልን። ለምን ብሎ የጠየቀን መምህር የወረዳው አካላት እያሰቃዩት ነው ” ብለዋል።

የባስኬቶ ዞን መምህራን ማኀበር ሊቀመንበር ወ/ሮ ካሰች ሲደልል የመምህራኑ ደመወዝ መቆረጡን፣ እንደ ዞን ማኀበር ደመወዝ እንዲቆረጥ በሚል ስለውውይቱ “ የማውቀው ነገር የለም ” ብለዋል።

የዞኑ መምህራን ማኀበር ሊቀመንበር ወ/ሮ ካሰች ሲደልል ለቲክቫህ ኢትዮጵያ ምን አለ ?

“ የከተማ አስተዳደሩና የዞኑ መምህራን ማኀበር በውይይቱ አልተሳተፉም። ከወረዳ መምህራን ማኀበርም ሱፐር ቫይዘርና ርዕሳነ መምህሪንን ጠርተው ሲያወያዩ ሀሳብ ለመስጠት እድል የመንፈግ አይነት አዝማሚያዎቹ ነበሩ።

' ከደመወዛችሁ ለመቁረጥ የትኛው ጊዜ ይመቻችኋል? ' በሚል ዙሪያም ውይይት አልተካሄደም። ከየትኛው ወገን ጋር ውይይት እንዳካሄዱ የማውቀው ነገር የለም። ውይይት አልተካሄደም።

ውይይት ባልተካሄደበትም እንደመምህር ያቅሜን ያክል ቦንድ ለመግዛት የተወሰነ ብር ለትምህርት ቤት ርዕሰ መምህር ሰጥቻለሁ፤ ሌሎቹም እንደዚሁ ባላቸው ልክ እየተሳተፉ ናቸው። ይሄንንም ከችግር አኳያ እንጅ ኖሮን፣ ደልቶን አይደለም። 

ከ2012 ዓ/ም ጀምሮ የደረጃ እድገት፣ የትምህርት ለውጥ፣ የትኛውም የመምህራን ጥቅማጥቅም ምንም ተከፍሎ አይታወቅም እንደ ባስኬቶ ዞን። በዚህ ቅሬታ ውስጥ ያለን መምህር ነው አሁን እንዲህ የተደረገው።

'በእጃችን ይዘን በምንገባው ገንዘብ ራሳችንን ለማኖር እየተቸገርን ነው' እያሉ ባሉበት ወቅት ወርደው ሳያወያዩ ከደመወዛቸው መቆረጡ መምህራኑን አስቆጥቷል። ‘እኛ ሥራ እስከማቆም እንደርሳለን እያሉ ነው ” ብለዋል።

የክልሉ መምህራን ማኀበር ፕሬዜዳንት አቶ አማኑኤል ጳውሎስ ለቲክቫህ ኢትዮጵያ ምን አሉ ?

“ የወረዳው መምህራንን ሳያወያዩና በአስተዳደር ውሳኔ በሚል ደብዳቤ ከሚያዚያ 2017 ዓ/ም ጀምሮ ደመወዝ ተቆርጦባቸው አቤቱታ እያቀረቡ ነው።

ይህንንም አቤቱታ የቅርብ ክትትል በማድረግ እንዲፈቱ ለክልሉ ትምህርት ቢሮ ያሳወቅንና እነሱም ተገቢ እንዳልሆነ ተረድተው ከዞኑና ከወረዳው አመራሮች ጋር ውይይት እንደሚያደርጉ ቢገልጹም መፍትሄ ሳይገኝ ከደመወዛቸው የተቆረጠባቸው መምህራን አሉ ” ብለዋል።

ቲክቫህ ኢትዮጵያ ለቅሬታው ምላሽ የጠየቀው የደቡብ ኢትዮጵያ ክልል ትምህርት ቢሮ፣ በጉዳዩ ዙሪያ ውይይት እየተደረገ መሆኑን፣ ውይይቱ ሲጠናቀቅ ማብራሪያ እንደሚሰጥ ገልጿል።

ቲክቫህ ኢትዮጵያ
አዲስ አበባ


“ ትላንት 89 ልጆች፣ ዛሬ 85 ልጆች መጥተዋል፤ ነገ 90፣ ቅዳሜ 90 ልጆች ይመጣሉ ” - የወላጆች ኮሚቴ

በማይናማር በችግር ከነበሩ በርካታ ኢትዮጵያውያን መካከል ከ70 በላይ የሚሆኑት በሁለት ቀናት ውስጥ ወደ ሀገራቸው መመለሳቸውን የወላጆች ኮሚቴ ለቲክቫህ ኢትዮጵያ ገለጸ።

ኮሚቴው በሰጠው ቃል፣ ትላንት 89 ኢትዮጵያውያን መምጣታቸውንና የወላጆች ኮሚቴ ተቀብሏቸው ወደየቤታቸው መግባታቸውን አመልክቷል።

ዛሬ ደግሞ 85 ልጆች እንደመጡ ነገ 90፣ ቅዳሜ 90 ልጆች እንደሚመጡ ገልጿል።

“ ልጆቻችን በተከታታይ ጥሩ እየመጡልን ነው ” ሲል ለቲክቫህ ኢትዮጵያ ገልጿል።

ሌሎች ያልመጡት ኢትዮጵያውያን የሚመለሱበትን ሁኔታ ለውጪ ጉዳይ ሚኒስቴር እያሳሰበ መሆኑን ኮሚቴው አስረድቷል።

“ አንዳንድ ውዥምብሮች ነበሩ፤ ልጆች ይወነባበዳሉ፤ ደላሎች ይመስሉኛል ሆን ብለው ልጆች እንዳይረጋጉ የሚያደርጓቸው ” ሲልም ገልጿል።

“ ‘ኤንጂኦ ጥቂት ሰው ብቻ ነው መውሰድ የሚችለው፤ እዚሁ ልንቀር ነው፤ ከቀን 18 በኋላ ደሊጌሽን ይመለሳል፤ ጨንቀት ላይ ነን ውጭ ጉዳይ ሚኒስቴርን ጠይቁልን ’ እያሉ ስለነበር ሄደን አነጋግረንላቸውዋል” በማለትም ተናግሯል።

“ ሚኒስቴሩም ፓስፓርትና ትኬት ያላቸው መጀመሪያ፣ ሁለተኛ ትኬታቸው ኤክስፓየርድ ቢያደርግም ፓስፓርት ያላቸው፣ በሦስተኛ ትኬትም ፓስፓርትም የሌላቸውን ልጆትን ወጪ 20% የኢትዮጵያ አየር መንገድ፣ 80% ኤንጂኦ ችለውላቸው ይመጣሉ ተብሎ ከተቀመጠው ውጪ አዲስ የተለየ ነገር የለም የሚል ምላሽ ሰጥቶናል ” ነው ያለው።

ኢትዮጵያውያኑ ወደ ሀገራቸው እስከሚመለሱ ተረጋግተው እንዲጠብቁ በቲክቫህ ኢትዮጵያ በኩል ኮሚቴው መልዕክት አስተላልፏል።

ቲክቫህ ኢትዮጵያ
አዲስ አበባ
#TikvahEthiopiaFamilyAA

@tikvahethiopia

TIKVAH-ETHIOPIA, [5/15/2025 11:44 PM]
#TPLF 

የኢትዮጵያ ብሔራዊ ምርጫ ቦርድ ከፓርቲነት የሰረዘው ህወሓት ባሰራጨው ደብዳቤ የፕሪቶሪያ የሰላም ስምምነት አሸማጋዮች ሁኔታውን የሚመለከት አስቸኳይ ስብሰባ እንዲቀመጡ ጥሪ አቅርቧል። 

ህወሓት ለአፍሪካ ሕብረትና የተለያዩ ተቋማት እና የስምምነቱ አፈፃፀም ተከታዮች ላላቸው በፃፈው ደብዳቤ " ህወሓት እና የኢትዮጵያ ፌደራል መንግስት በፕሪቶርያው የሰላም ስምምነት መሰረት እርስበርስ እውቅና ተሰጣጥተዋል " ሲል ገልጿል። 

" ነገር ግን አሁን እየታየ ባለው ሁኔታ የፌደራሉ መንግስት ይህንኑ እየጣሰ ነው " ሲል ህወሓት ከሷል። 

#DeutscheWelle

@tikvahethiopia

TIKVAH-ETHIOPIA, [5/16/2025 12:30 AM]
የህወሓት ከፓርቲነት መሰረዝና የህግ ባለሙያ አስተያየት !

(ቲክቫህ ኢትዮጵያ - ክፍል አንድ)

የህወሓት ጉዳይ ፖለቲካዊ መፍትሔ ነበር የሚያስፈልገው ?

የኢትዮጵያ ብሔራዊ ምርጫ ቦርድ ግንቦት 6 ቀን 2017 ዓ.ም ህወሓትን ከፖለቲካ ፓርቲነት ሰርዞታል።

ይህን አስመልክቶ አንድ የህግ ባለሙያ ለቲክቫህ ኢትዮጵያ ሙያዊ ማብራሪያ ሰጥተዋል።

ሙያዊ ማብራሪያ የሰጡት የህግ ባለሙያውና የሰብአዊ መብቶች ተሟጋች አቶ ያሬድ ኃይለማርያም ሲሆኑ የህወሓት ጉዳይ በደረቅ ህግ ሳይሆን በፖለቲካዊ መንገድ መታየት ነበረበት ሲሉ ለቲክቫህ ኢትዮጵያ ተናግረዋል፡፡ 

በኢትዮጵያ ያሉ የፖለቲካ ፓርቲዎች የተለያየ ዕድሜ፣ የአመሰራረት ታሪክና ቁመና እንዳላቸው የገለፁት ባለሙያው፣ እነዚህን ፓርቲዎች በአንድ ጠረጴዛ ላይ አስቀምጦ በአንድ ህግ ብቻ ማየት ተገቢ አይደለም ብለዋል፡፡ 

የፕሪቶርያው የሰላም ስምምነት በራሱ የሕወሓትን እጣፈንታ መበየን ሲገባው፣ ይህን ጉዳይ ጨምሮ ስምምነቱ ያላያቸውና ያልተብራሩ በርካታ ጉዳዮች አሉ ያሉት ባለሙያው፣ ስምምነቱ ጥቅል ጉዳዮችን በቻ የያዘ ስለሆነ፣ በሌሎች ሰነዶች መብራራት ነበረበት በማለት ገልፀዋል፡፡ 

የህግ ባለሙያው በዝርዝር ምን አሉ  ?

" ምርጫ ቦርድ በህወሓት ላይ የሚያነሳቸው ጥያቄዎች ህጉን የተከተሉ ሲሆኑ፣ በህወሓት የሚነሱት ጉዳዮች ደግሞ ፖለቲካዊ ናቸው፡፡ 

' እንደ አዲስ ፓርቲ መመዝገብ የለብኝም፣ ለረዥም ጊዜ የነበረ ፓርቲ ነው፣ እንደነባር ፓርቲ ነው የምንቀጥለው እንጂ ዛሬ እንደሚመሰረት አዲስ ፓርቲ አዲስ ምዝገባ ማድረግ የለብንም ' ነው የሚለው ህወሓት፡፡ የህወሓት ጉዳይ መፈታት የነበረበት በፖለቲካ ብቻ ነው፡፡

የህወሓት ጉዳይ የፖለቲካ መፍትሔ ብቻ ነው የሚያስፈልገው፡፡ እንዲህ ዓይነት ችግር ደረቅ በሆነ የህግ አንቀፅ ልትፈታው አትችልም፡፡ 

ህወሓት ዝም ብሎ ቢሮ ብቻ ከፍቶ፣ አባላትን ፊርማ አስፈርሞና አሰባስቦ በምርጫ ቦርድ መመዘኛ ተመዝግቦ የተፈጠረ ድርጅት አይደለም፡፡ ግዛት የያዘ፣ የታጠቀ ሀይል ያለው፣ በትጥቅ ትግል የተፈጠረ ድርጅት ነው፡፡ ለአመታት ማንም ፈቃድ ሳይሰጠው በትግሉ ተመስርቶ ሀገር አስተዳድሮ የመጣ አካል ነው፡፡ 

ኢትዮጵያ ውስጥ ያለው የፓርቲዎች ልዩነት፣ አንዳንዶቹ ግዛት አላቸው፣ የታጠቀ ሀይል አላቸው፣ ሌሎች ደግሞ ቢሮና አባል ብቻ ይዘው የሚቀመጡ ናቸው፡፡ እኩል ቁመና የሌላቸው ተፎካካሪ ሀይሎች ናቸው ያሉት፡፡ 

የዚህ አይነት የተዘበራረቀና የተለያየ ቁመና ያላቸውን ፓርቲዎች እኩል በአንድ አይነት ህግ ልትዳኛቸው አትችልም፡፡ ምክንያቱም ህጉ እኩል ነው የሚያያቸው፡፡ ባህሪያቸው እና አፈጣጠራቸው ግን የተለያየ ነው፡፡ 

ስለዚህ ፖለቲካዊ ውይይት ነው የሚያስፈልገው፡፡ "

የፕሪቶርያው ስምምነት ጉድለት አለበት ?

" የፕሪቶርያ ስምምነት እስከተፈረመበት ጊዜ ድረስ ህወሓት ፓርቲ ብቻ ሳይሆን የክልል መንግስትም ነበረ፡፡ የፕሪቶርያው ስምምነት አንዱ ችግር ስለ ቀጣይ ስራዎች በዝርዝር የሚያስረዱ ሰነዶችን ያካተተ አለመሆኑ ነው፡፡ 

ሁለቱም ፈራሚ አካላት ወድያውኑ ጥሩ ግንኙነት በነበራቸው ሰዓት ላይ መሰራት የሚገባቸው ግን ደግሞ ያልተሰሩ ጉዳዮች አሉ፡፡ በሌሎች ሰነዶች መብራራት የነበረባቸው በርካታ ጉዳዮች ነበሩ፡፡ 

የፕሪቶርያ ሰነድ ጥቅል ነው፣ ብዙ ነገሮችን ያብራራ አይደለም፡፡ የዛ ስምምነት ቁልፍና ዋነኛ ግቡ ጦርነቱን ባስቸኳይ በማቆም እየተጎዳ የነበረውን ህዝብ ማዳን ነው የነበረው፡፡ 

በቀጣይ ወደፊት የትግራይ ክልል እጣ ፈንታ፣ የህወሓት እጣፈንታ፣ በፌደራል መንግስትና በትግራይ ክልላዊ መንግስት መካከል ያለው ግንኙነት ከአመት ሁለት አመት በኋላ እንዴት ይሆናል የሚለውን ነገር ያስቀመጠ ሰነድ አይደለም፡፡ እነዚህ ነገሮች በቀጣይ በሰነድ መብራራት ነበረባቸው፡፡ ያ ጥቅል ስምምነት በሌሎች ሰነዶች መደገፍ ነበረበት፡፡ 

ይህን ሰነድ ሰላም ከተፈጠረ በኋላ መሰራት የነበረበት ነው፡፡ ያኔ ተኩስ እየተካሔደ ይህን ማሰብ አይቻልም፡፡ በሒደት ግን እንዲህ ዓይነት፣ የወደፊት አለመግባባቶችን ሊፈታ የሚችል ሰነድ መዘጋጀት ነበረበት፡፡ "

በፖለቲካዊ ውሳኔ ልዩ እውቅና መስጠት ይቻል ነበር ?

" ምርጫ ቦርድን ሲመሩ የነበሩት ብርቱካን ሚደቅሳ፣ ' በሽብርተኝነት ለተፈረጀ ፓርቲ እውቅና አልሰጥም፣ ነባሩ ህግ አይፈቅድም ' ሲሉ፣ በፌደራሉ መንግስት በኩል የፖለቲካ መፍትሔ ነው የተሰጠው። 

አዲስ ህግ አውጥተው ወድያውኑ በሽብርተኝነት የተፈረጀ ድርጅት ሰላማዊ መንገድ ከመረጠ ዳግም መመዝገብ ይችላል ተባለ፡፡ ይሄ አንድ የፖለቲካ ውሳኔ ነው የተወሰነው፡፡ 

ግን ያኔ ፓርቲውን ዳግም ለመመዝገብ መመሪያን ማሻሻል ሳይሆን፣ በቀጥታ ህጋዊ እውቅናውን መመለስ ነበር የሚገባው፡፡ ያኔ የታለፈ ዕድል ይህ ነው፡፡ 

የህወሓትን እጣ ፈንታ እዛው መወሰን ይቻል ነበር በህግ፡፡ የፖለቲካ አቃፊነት እንዲኖር፣ የህወሓትን ሁኔታ አንድ ተጨማሪ አንቀፅ አካትቶ ያለምንም አዲስ የምዝገባ ሒደት ግን እንደ ማንኛውም ፓርቲ የሚጠበቁበትን ሁኔታዎችና ግዴታዎችን አሟልቶ እውቅናውን በህግ አረጋግጦ በመስጠት መቀጠል ይቻል ነበር።

ከዛ በኋላ ቴክኒካዊ ጉዳዮች ላይ የሚነሱ ጥያቄዎች እንጂ የፓርቲ ህልውና ላይ ጥያቄ አይነሳም ነበር፡፡

ለህወሓት እውቅና የሚሰጥ ህግ በፓርላማ ቢፀድቅ ምርጫ ቦርድ አልቀበልም አይልም፡፡ በዚህ መልኩ ልዩ እውቅና ሰጥተህ፣ ከዚህ በኋላ ግን ' እንደ ማንኛውም የፖለቲካ ፓርቲ በምርጫ ቦርድ ህጎች ትተዳደራለህ ' ትለዋለህ፡፡ እንደዛ ቢሆን ችግር አይፈጠርም ነበር፡፡ 

ዛሬ እንደ አዲስ እውቅና እንሰጣሀለን፣ አንሰጥህም የሚለው ክርክር የተሳሳተ የፖለቲካ ውሳኔ የፈጠረው ነው የሚመስለኝ፡፡ "

ቲክቫህ ኢትዮጵያ
አዲስ አበባ
#TikvahEthiopiaFamilyAA 

@tikvahethiopia

TIKVAH-ETHIOPIA, [5/16/2025 12:37 AM]
ከህወሓት መሰረዝ በኋላ የፕሪቶርያው የሰላም ስምምነት እጣፈንታ ምንድነው ?

“ የህወሓት ሙሉ በሙሉ ህጋዊ ሰውነት ማጣት የፕሪቶሪያውን ስምምነት አይሽረውም፡፡ በህወሓት የተፈረመውን የፕሪቶርያ ስምምነት የሚፈፅም አካል በዛው ስምምነት ተወልዷል እሱም ጊዜያዊ አስተዳደሩ ነው ” - አቶ ያሬድ ኃይለማርያም 

(ቲክቫህ ኢትዮጵያ - ክፍል 2)

የህወሓት በምርጫ ቦርድ መሰረዝ፣ የትግራዩን ጦርነት ያስቆመውን የፕሪቶርያውን ስምምነት እንደማይሽረው የህግ ባለሙያው አቶ ያሬድ ኃይለማርያም ለቲክቫህ ኢትዮጵያ ገልጸዋል።

ህወሓት ስምምነቱን ቢፈርምም በዛው ስምምነት መሰረት የፕሪቶርያውን ስምምነት የሚያስፈፅም ጊዜያዊ አስተዳደር መፈጠሩን ተናግረዋል፡፡

ስምምነቱን በትግራይ በኩል ሲያስፈፅም የነበረው ህወሓት ሳይሆን ጊዜያዊ አስተዳደሩ እንደሆነ ገልጸዋል።  

የሕግ ባለሙያው አቶ ያሬድ ኃይለማርያም በዝርዝር ምን አሉ ?

“ የፕሪቶሪያ ስምምነት ሲፈረምና ከዚያ በፊት ህወሓት የክልሉ አስተዳዳሪ ነበር፡፡ የፕሪቶሪያ ስምምነት ከተፈረመ በኋላ ግን ህወሓት የክልሉ አስተዳዳሪ አይደለም፡፡ ከስምምነቱ በኋላ ክልሉ የሚተዳደረው በጊዜያዊ መንግስት ነው፡፡ ታጣቂው ሀይልም ከህወሓት እንዲለይ ተደረገ፡፡ ልዩነቱ ይህ ነው፡፡ከስምምነቱ መፈረም በኋላ ክልሉ ሌላ ባለቤት ተሰጠው ማለት ነው፡፡

በትግራይ በኩል ስምምነቱን እንዲያስፈፅም ሐላፊነት የተሰጠውም ለጊዜያዊ አስተዳደሩ እንጂ ለህወሓት አይደለም፡፡ 

የፕሪቶርያውን ስምምነት የሚያስፈፅም አካል በዛው በፕሪቶርያው ስምምነት አማካኝነት ተፈጥሯል፣ እሱም ጊዜያዊ አስተዳደሩ ነው፡፡ 

የክልሉን ሓላፊነት የተሸከመው ህወሓት ሳይሆን በዛው በፕሪቶርያው ስምምነት መሰረት የተፈጠረው የክልሉ ጊዜያዊ መንግስት ነው፡፡ እስካሁን ድረስ ስምምነቱንም ሲተገብር የነበረው ህወሓት ሳይሆን ጊዜያዊ አስተዳደሩ ነው፡፡ 

ህወሓት ስምምነቱን ፈርሞ ትግበራውን ለጊዜያዊ አስተዳደሩ አስረክቦዋል፡፡ የፕሪቶርያው ስምምነት የሚተገበረው በጊዜያዊ አስተዳደሩ በኩል ነው፡፡ ስለ ፕሪቶርያ ስምምነት አተገባበር ክልላዊ መንግስቱን ወክለው አቶ ጌታቸው ረዳ ነበሩ ማብራሪያ የሚሰጡት፡፡ ሐላፊነቱም እሳቸው የሚመሩት ጊዜያዊ አስተዳደር ነበር፡፡ አሁን ህወሓት ቢሰረዝም የክልሉ ጊዜያዊ ክልላዊ መንግስት ግን አለ፡፡ ይኸው ጊዜያዊ ክልላዊ መንግስት አሁንም ስምምነቱን ያስፈፅማል /ያከናውናል፡፡ 

ስምምነቱን የፈረመው አካል ነው ስምምነቱን መተግበር ያለበት የሚባል ነገር የለም፡፡ ያኔም ቢሆን ' ስምምነቱን የፈረምኩት እኔ ነኝ መፈፀምም ያለብኝ እኔ እንጂ ጊዜያዊ አስተዳደሩ አይደለም '/የሚል ጥያቄ አላነሳም ህወሓት፡፡ አሁንም በፕረዝደንት ታደሰ ወረደ የሚመራው ጊዜያዊ አስተዳደር ' ስምምነቱ ህወሓትን ነው የሚመለከተው እኔ አያገባኝም፣ ስምምነቱንም አልፈፅምም ' ብሎ ራሱን እስካላወጣ ድረስ ስምምነቱ ፈርሷል ወደሚል ህጋዊ ሙግት አያስኬድም፡፡ ተፈፃሚነቱ በጊዜያዊ አስተዳደሩ ይቀጥላል፡፡

ህወሓት ስለተሰረዘ ወድያውኑ የፕሪቶርያው የሰላም ስምምነት ይፈርሳል የሚል ነገር አያስኬድም፡፡ 

ስምምነቱ በአጠቃላይ ክልሉ ወደነበረበት ሁኔታ እንዲመለስ፣ በፌደራሉ መንግስት ስር ሆኖ ክልሉን የሚያስተዳድር ጊዜያዊ አስተዳደር እንዲቋቋምና ወደ ህገመንግስታዊ ስርዓት እንዲመለስ ነው የሚያዝዘው፡፡ የጊዜያዊ አስተዳደሩ ስልጣን የሚመነጨው ከፕሪቶርያው ስምምነት ነው፡፡  

በፌደራሉ መንግስት በኩልም ቢሆን ስምምነቱን የፈረመው ብልፅግና መሩ መንግስት ቢሆንም ብልፅግና ከሌለ የፕሪቶርያው ስምምነት አይተገበርም ማለት አይደለም፡፡ ሌላ ስልጣን የያዘ ፓርቲ የኢትዮጵያ መንግስት የፈረመውን ስምምነት ይፈፅማል፡፡ ስምምነቶች እንዲህ በቅብብሎሽ ነው የሚተገበሩት፡፡ ፈራሚ አካል ብቻ ስምምነቱን ይተግብር የሚል ነገር የለም፡፡ ”

የህወሓት መሰረዝ ግን ለስምምነቱ መተግበር እንቅፋት ሊሆን ይችላል ?

“ ያለ ህወሓት ትብብር ጊዜያዊ አስተዳደሩ ይህን ስምምነት ማስፈፀም ይችላል ወይ ? የሚለው ጥያቄ እዚህ ጋ ሊነሳ ይችላል፡፡ ጊዜያዊ አስተዳደሩ የፕሪቶርያውን ስምምነት ለመፈፀም አቅም ይኖረዋል ወይ፡፡ ለምሳሌ ትጥቅ ማስፈታትን ብትወስድ ህወሓት ታጣቂው ሀይል ትጥቅ አይፈታም ካለ ምንድነው የሚደረገው፡፡ ስለዚህ የስምምነቱ ትግበራ ላይ ችግር ይፈጥራል፣ ምንም ጥያቄ የለውም እንቅፋት ይሆናል፡፡ ”

የፕሪቶሪያ ስምምነት አደጋ ላይ የሚወድቀው መቼ ነው ?

“ የፕሪቶርያው ስምምነት ሊፈርስ የሚችለው፣ ህወሓት ' ስምምነቱን አልቀበልም፣ ጊዜያዊ አስተዳደረሩንም አልቀበልም ' ቢል ነው፡፡ አሁን ግን ህወሓት እንደዛ አላለም፡፡ 

የፕሪቶርያን ስምምነትና በዚሁ መሰረት የተቋቋመውን ጊዜያዊ አስተዳደር ' አልቀበለውም እዚህ ክልል ውስጥ መንቀሳቀስም ሆነ መስራት አይችልም ' አላለም፡፡ 

አደገኛ የሚሆነው ' እኔ በፈረምኩት የፕሪቶርያው ስምምነት መሰረት፣ የተቋቋመው ጊዜያዊ አስተዳደር ከዛሬ ጀምሮ ፈርሷል፣ በዚህ ክልል መንቀሳቀስ አይችልም፣ ጊዜያዊ አስተዳደር የሚባል ነገር አንፈልግም ' ብለው፣ ልክ ጌታቸው ረዳን እንዳባረሩት፣ ጀነራል ታደሰንም ቢያባርሩትና እሱ ያቋቋመውንም ካቢኔ ካፈረሱት ስምምነቱ ሙሉ በሙሉ ፈርሶ ክልሉ በህወሓት ቁጥጥር ስር ይሆናል ማለት ነው፡፡ ሁሉም ነገር ከስምምነቱ በፊት ወደነበረው ኹኔታ ተመልሷል ማለት ነው፡፡

የፕሪቶርያው ስምምነት የሚያወራው ስለ ህወሓት ቀጣይ እጣ ፈንታ አይደለም፡፡ ነገሮች ወደነበሩበት ይመለሳሉ ሲል ህወሓትም እንደ ማንኛውም ፖለቲካ ፓርቲ ይቀጥላል ፤ ክልሉም አስተዳደር ይኖረዋል፣ በፌደራሉ መንግስት ስር ነው የሚለው፡፡ 

የፕሪቶርያ ስምምነት በክልሉ ሰላም እንዴት ይመጣል፣ በክልሉና በፌደራሉ መንግስት ያለው ግንኙነት እንዴት ወደነበረበት ይመለስ የሚል ነው፡፡ 

ህገመንግስቱ እውቅና የሚሰጠው ለህወሓት ሳይሆን ለክልሉ ነው። እንደ ማንኛውም ፓርቲ ህወሓት እኮ ከፈለገ ራሱንም ማክሰም ይችላል፡፡ ህወሓት ከምርጫ ቦርድ ጋር ተያይዞ የገጠመው ችግር ራሱን ችሎ የሚታይ ነው፡፡ ”

ቲክቫህ ኢትዮጵያ
አዲስ አበባ
#TikvahEthiopiaFamilyAA 

@tikvahethiopia

TIKVAH-ETHIOPIA, [5/16/2025 11:56 AM]
Ethiopian Tech Expo 2025 
Shaping Ethiopia's digital future - Innovation , Security , Transformation 

ኢትዮጵያን የአፍሪካ ቀጣይዋ ትልቅ የቴክኖሎጂ ማዕከል በማድረግ አለም አቀፍ ኢንቨስትመንቶችን ለመሳብ፣ የሀገር ውስጥ ተሰጥኦዎችን ለማበረታታት እና ሀገሪቷ ወደ አስተማማኝ እና የበለጸገ ዲጂታል ኢኮኖሚ የምታደርገውን ጉዞ ለማፋጠን ያለመ ዝግጅት ነው።

በምስራቅ አፍሪካ ትልቁ የሆነው የቴክኖሎጂ ፕሮግራም በኢንፎርሜሽን ደህንነት አስተዳደር እና የኢትዮጲያ አርቴፊሻል ኢንተለጀንስ ኢንስቲትዩት ከUAE CYBER SECURITY COUNCIL  እና ኢትዮ ቴሌኮም ጋር በመተባበር ተዘጋጅቶ የቀረበ ነው። 

ይህ ፕሮግራም ከግንቦት 8 እስከ 10 በAICC (Addis International Convention Center) , አዲስ አበባ, ኢትዮጵያ የሚደረግ ሲሆን ከ10,000 በላይ ተሳታፊዎች  ፣ 100 ኤግዚቢሽኖች፣ 15 ኢንዱስትሪዎች እና የግል አጋሮች እንዲሁም ከ100 በላይ  የ AI እና ሮቦቲክስ ውድድር ተሳታፊዎች ይገኙበታል።

ዝግጅቱ ላይ ለመሳተፍ  አሁኑኑ ይመዝገቡ  https://etexethiopia.com/register-now/

TIKVAH-ETHIOPIA, [5/16/2025 11:58 AM]
" የ4 ሰዎች ሕይወት ወዲያው ሲያልፍ 12 ሰዎች ላይ ጉዳት ደርሷል " - የወላይታ ሶዶ ከተማ ፖሊስ 

➡️ " በመንገዱ አካፋይ በአንዱ በኩል ለለቅሶ የተደኮነ ድንኳን መንገድ በመዝጋቱ ተሽከርካሪዎች አንድ መስመር ለሁለቱም አቅጣጫ እየተጠቀሙ ነበር "

በወላይታ ዞን ሶዶ ከተማ ዛሬ ጠዋት 2 ሰዓት አከባቢ በደረሰ የትራፊክ አደጋ አሽከርካሪውን ጨምሮ የ4 ሰዎች ሕይወት ወዲያውኑ ማለፉን የወላይታ ሶዶ ከተማ ፖሊስ አዛዥ ምክትል ኮማንደር ሀብታሙ አሰፋ ለቲክቫህ ኢትዮጵያ ተናግረዋል።

አደጋዉ የደረሰዉ ከሀዋሳ ተነስቶ ወደ አርባምንጭ መስመር ይጓዝ የነበረ የሰሌዳ ቁጥር ኮድ 3 -04138 ሲዳ የሆነ ዶልፊን አነስተኛ የህዝብ ማመላለሻ  የድንጋይ ከሰል ጭኖ ወደ አዲስ አበባ ሲጓዝ ከነበረ ኮድ 3 -24386 አአ ሲኖትራክ ጋር በመጋጨቱ መሆኑን አዛዡ አስረድተዋል።

የአደጋው መንስኤ በመንገድ አካፋይ በአንዱ በኩል ለለቅሶ የተደኮነ ድንኳን መንገድ በመዝጋቱ ተሽከርካሪዎች አንድ መስመር ለሁለቱም አቅጣጫ እየተጠቀሙ ስለነበር ቅድሚያ ባለመሰጣጣት የተፈጠረ ስለመሆኑም ምክትል ኮማንደር ሀብታሙ አስታዉቀዋል።

በአደጋዉ ሹፈሩን ጨምሮ 3 ወንዶችና 1 ሴት 4 ሰዎች ወዲያውኑ ህይወታቸው ሲያልፍ 9 ወንድ 1 ሴት ከባድ አደጋ 1 ሴትና 1 ወንድ ቀላል አደጋ ደርሶባቸዉ በሶዶ አጠቃላይ ሆስፒታል እና ክርስቲያን ሆስፒታል ህክምና እየተደረገላቸው እንደሚገኝ ለቲክቫህ ኢትዮጵያ ገልጸዋል።

ቲክቫህ ኢትዮጵያ
ሀዋሳ
#TikvahEthiopiaFamilyAA 

@tikvahethiopia

TIKVAH-ETHIOPIA, [5/16/2025 6:55 PM]
ዳሽን ባንክ !

ሱቅ ለሱቅ ሳትዞሩ… ካሉበት ቦታ ሸመታ አሁን ተቻለ! በዳሸን ባንክ ሱፐር አፕ ኦንላይን ገበያ ዕቃ ለመግዛት ከእናንተ የሚጠበቀው ሶስቴ ክሊክ ማድረግ ብቻ ነው። በአንደኛው ክሊክ መሸጫ ቦታውን መምረጥ ፥ በሁለተኛው ክሊክ የሚገዙትን ነገር መምረጥ ከዛም በሶስተኛው ክሊክ ክፍያ መፈፀም። ከዚያማ የገዛችሁትን ነገር ብትፈልጉ ያላችሁበት ቦታ ድረስ ይመጣላችኋል አሊያም እራሳችሁ ከገዛችሁበት ቦታ ትወስዱታላችሁ! የዳሸን ባንክ ሱፐር አፕ ኦንላይን ገበያ ውስጥ የኤሌክትሮኒክስ ሱቆች፥ የሕፃናት መደብሮች፥ የፋሽን እና አልባሳት ሱቆች፥ ካፌና ሬስቶራንቶች፥ የጤናና የውበት መጠበቂያ አቅራቢዎች፥ የስፖርት አልባሳት እና መገልገያዎች፥ ሱፐርማርኬቶች እና ሌሎችንም አካቷል። 

አሁኑኑ የዳሸን ባንክ ሱፐር አፕን ዳውንሎድ አድርጉ… በሶስት ክሊክ ገበያውን ሸመታውን ያቀላጥፉ።

https://t.me/DashenBankEthiopia

TIKVAH-ETHIOPIA, [5/16/2025 6:56 PM]
#Tigray

" ሚንስትር ጌታቸው ረዳ የፓለቲካ አቋማቸው እንደተጠበቀ ተመልሰው ቢመጡ በቂ ጥበቃ እንደሚደረግላቸው ልናረጋግጥላቸው እንወዳለን " - የትግራይ የሰላምና የፀጥታ ቢሮ

የትግራይ የሰላምና የፀጥታ ቢሮ የምስራቅ አፍሪካ ጉዳዮች አማካሪ ሚኒስትር አቶ ጌታቸው ረዳ ሰሞኑን ፋና ቴሌቪዥን ላይ ቀርበው የተናገሯቸውን ንግግሮች " ነጭ ውሸት ነው " በሚል ተቃወመ።

ቢሮው ባወጣው መግለጫ " የትግራይ ህዝብ እንኳን በትግሉ አስተዋፅኦ የነበረውን ታጋይ ተኮሶ ለገድል ይቅርና ሊያጠቃ የመጣ የጠላት ወታደር ማርኮ ስርዓት አስተምሮ ምህረት የሚሰጥ ልባም ነው " ብሏል።

በትግራይ ጦርነት ውቅት ጉልህ ሚና የነበራቸው አቶ ጌታቸው ረዳ በጦርነቱ ወቅት አንዳንድ  የወታደር አመራሮች እራሳቸው ብዙ ኪሎ ሜትሮች ርቀው " ወደኃላ ለምን ሸሻችሁ " በሚል ተዋጊዎችን መግደላቸውን ይፋ አድርገው ነበር።

ቢሮው " ሚንስትር አቶ ጌታቸው ረዳ የትግራይ የጦር መኮንኖችን ስም የማጥፋትና የመወንጀል ብቃትና ሞራል የለውም " ሲል አብጠልጥሏል።

ሌላው አቶ ጌታቸው አንዳንድ መኮንኖች በግላጭ በተለያዩ የዝርፊያ ተግባራት ላይ መሰማራታቸውን ተናግረው ነበር።

ቢሮው ግን " በጦርነቱ የተቃጠሉና የወደሙ የጦር መሳሪዎች በራሱ ስልጣን ስርዓት ባልተከተለ መንገድ እንዲነሱና እንዲሰረቁ ያዘዘው ራሱ ጌታቸው ነው " ብሏል።

" ጌታቸው ሚድያዎች በመጠቀም ራሱ የፈፀመውን ጀነራሎቻችን እንደሰረቁትና እንደመዘበሩት አድርጎ የሚያወራው የብረታ ብረት ስርቆትና ምዝበራ ዋነኛ አላማው የሰራዊቱን አንድነት መበተን መሆኑ ለማንም ግልፅ ነው " ሲል በመግለጫው አስፍሯል።

አቶ ጌታቸው በክልሉ እያሉ ከታቀደባቸው ግድያም ማምለጥ እንደቻሉ አንስተው ነበር።

ቢሮው " ' የሰራዊት አመራር ሊገድሉኝ አቅደው ለጥቂት ከሞት አመለጥኩኝ ' የሚል በሚድያ የታጀበ ስም የማጥፋት ዘመቻ በስፋት ተስፋፍቷል " ያለ ሲሆን " ይህ ከእውነት የራቀ የፈጠራ ውሸት ነው " ሲል ወድቅ አድርጎታል።

ከዚህ ባለፈ " ጌታቸው አሰላለፉ ቀይሮ ብልፅግና ሆኗል " ያለው የሰላምና ፀጥታ ቢሮው " ፓለቲካዊ አቋሙ እንደተጠበቀ ተመልሶ ቢመጣ በቂ ጥበቃ እንደሚደረግለት ልናረጋግጥለት እንወዳለን " ብሏል።

" በትግራይ ህዝብ ትግል ብዙ ውሸታሞችና ከሃዲዎች ታይተዋል ቢሆንም የጌታቸውን ጥግ አይደርሱም " ሲል ገልጾ " መላው ሰራዊትና የትግራይ ህዝብ የጌታቸው መረጃ ነጭ ውሸት እንዳትደናገሩ " ሲል አሳስቧል።

ቢሮው የፌደራል መንግስትም ይህን መሰል የፕሪቶሪያ የሰላም ስምምነት የሚፃረር " ስም የማጥፋት ዘመቻ " በማረም የበኩሉ አስተዋፅኦ እንዲያደርግ ጥሪ አቅርቧል።

ከሰሞኑን አቶ ጌታቸው ረዳ በሰጡት ቃል እንደነ ጄነራል ምግበ፣ ኮሎኔል ተወልደ፣ ጄነራል ሃይለስላሴ አይነት አመራሮች በወረቅ ዘረፋ ላይ እንደተሰማሩ ተናግረው ነበር። 

በጦርነት ወቅት ሳይቀር ከፍተኛ ዝርፊያ ላይ የነበሩ መኮንኖች እንደነበሩም ይፋ አደርገው ነበር።

ከሻዕቢያ ጋር የሚገናኙ ሰዎችም መኖራቸውን ጨምሮ ሌሎችም በርካታ ያልተሰሙ ጉዳዮችን በይፋ አውጥተው ከፍተኛ መናገሪያ ሆኗል።

አቶ ጌታቸው ረዳ በትግራይ ፖለቲካ እንዲሁም በህወሓት ውስጥ በአመራርነት ትልቅ ስም ያላቸው በትግራይ ጦርነት ወቅትም እስከመጨረሻው የሰላም ስምምነት ከፊት የነበሩ ብዙ ጉዳዮችን እንደሚያውቁ የሚታመንባቸው ፖለቲከኛ ናቸው።

ቲክቫህ ኢትዮጵያ
መቐለ
#TikvahEthiopiaFamilyMekelle

@tikvahethiopia

TIKVAH-ETHIOPIA, [5/16/2025 6:59 PM]
" የፈጠራ ሥራ እና ሀሳብ ያላቸው ወጣቶችን ፋይናንስ ማድረግ ያስፈልጋል " - ፕረዚዳንት ታዬ አጽቀስላሴ

የኢትዮጵያ ቴክኖሎጂ ኤክስፖ ETEX-2025 በዛሬው ዕለት በአዲስ ዓለም አቀፍ ኮንቬሽን ማዕከል በይፋ ተከፍቷል።

በዘርፉ በምሥራቅ አፍሪካ ትልቁ ነው የተባለለት ይህ ኤክስፖ የኢፌደሪ ፕረዚዳንት ታዬ አጽቀሥላሴ በተገኙበት ነው መክፈቻው የተካሄደው።

በመክፈቻ ንግግራቸው ፕረዚዳንት ታዬ በቴክኖሎጂ ዘርፉ ትብብሩ እንዲጠነክር የጠየቁ ሲሆን ለዚህም ጠንካራ ስነ-ምህዳር መፈጠር እንዳለበት ተናግረዋል።

" ፈጠራን መማር፤ መፍጠርም ማቆም የለብንም " ያሉ ሲሆን  " ፈጠራዎቻችን በኢትዮጵያ የተወለዱ የኢትዮጵያን መንገድና ሐሳብ የያዙ መሆን አለባቸው " ሲሉ ገልጸዋል።

ከፋይናንስ ጋር በተያያዘ " ሁሉም ነገር ገንዘብ ይፈልጋል " ሲሉ አጽንኦት ሰጥተው  በዘርፉ ለሚሰማሩ፤ የፈጠራ ሥራ እና ሀሳብ ያላቸው ወጣቶችን ፋይናንስ ማድረግ ላይ ትኩረት ሊሰጥ እንደሚገባ በንግግራቸው አንስተዋል።

በዚህም ፕረዚዳንቱ ለግሉ ዘርፍ እንዲሁም ባንኮች፣ ማይክሮ ፋይናንሶች ለዘርፉ የፋይናንስ ድጋፍ እንዲሰጡና ተቋማት እንዲሁም ከተማ አስተዳደሮች ጭምር ሐሳብ ይዘው ለሚመጡ ወጣቶች ጋር አብረው እንዲሰሩ ጥሪ አቅርበዋል።

ከዛሬ ጀምሮ ለሦስት ቀናት በሚቆየው በዚህ ኤክስፖ ከፍተኛ የስራ ሃላፊዎች፣ የዘርፉ ባለሙያዎች፣ ጀማሪ የቴክኖሎጂ ተቋማት ሃላፊዎች እና ፖሊሲ አዉጪዎችን ጨምሮ ከ10 ሺህ በላይ ታዳሚያን ይሳተፉበታል ተብሏል።

ዝግጅቱ ላይ ለመሳተፍ በዚህ መመዝገብ ይቻላል https://etexethiopia.com/register-now/

ቲክቫህ ኢትዮጵያ 
አዲስ አበባ
#TikvahEthiopiaFamilyAA 

@tikvahethiopia

TIKVAH-ETHIOPIA, [5/16/2025 7:03 PM]
" በጎረቤት ሀገራት የኢንቨስትመንት ዘርፍ ላይ የመሰማራት ዕቅድ አለኝ፡፡ በተለይም በዛንቢያ የተጀመረ ስራ አለ፡፡ በቅርቡ ይሆናል የምለው እሱን ነው፡፡ እስካሁን በኢትዮጵያ ውስጥ ለ 5 ሺህ ዜጎች የስራ ዕድል ፈጥረናል " - አትሌት ኃይሌ ገብረስላሴ 

ሻለቃ አትሌት ኃይሌ ገብረስላሴ በጎረቤት ሀገራት የኢንቨስትመንት ዘርፍ ላይ ለመሰማራት ማቀዱን አስታወቀ፡፡ 

ዛሬ ግንቦት 8 ቀን 2017 ዓ.ም በአዲስ አበባ ኢሊሌ ሆቴል በተዘጋጀ አንድ አለምአቀፍ መድረክ ላይ በእንግድነት ተገኝቶ ንግግር ያደረገው አትሌት ኃይሌ ገብረስላሴ፣ ለተሰብሳቢዎች ልምዱን አካፍሏል፡፡

ቶስማስተርስ ኢንተርናሽናል የተባለ፣ በራስ መተማመን እና በህዝባዊ ንግግሮች ክህሎት መዳበር ዙሪያ የሚሰራው ይኸው ድርጅት ባዘጋጀው መድረክ ላይ አትሌት ኃይሌ ፦
- ስለ ስራ ክቡርነት
- ስለ ጊዜ አጠቃቀም 
- ስለ ድሲፕሊን ንግግር አድርጓል፤ ምክሩንም ለግሶዋል፡፡ 

አትሌቱ የተለያዩ የልማት ተቋማትን በመክፈት በርካቶችን ተጠቃሚ ማድረጉንም አብራርቷል፡፡ 

አትሌት ኃይሌ ለቲክቫህ ኢትዮጵያ በሰጠው ቃለመጠይቅም፣ የኢንቨስትመንት ስራውን ከኢትዮጵያ አልፎ ወደ ጎረቤት ሀገራት የማስፋፋት እቅድ እንዳለው ተናግሯል፡፡ 

ሻለቃ አትሌት ኃይሌ ገብረስላሴ ምን አለ ?

" መቼ አንደሚሆን አላውቅም፣ ግን በጎረቤት ሀገራት የኢንቨስትመንት ስራዎችን ለመጀመር አቅደናል፡፡ እንደ ጎረቤት ኬንያ፣ ጅቡቲ፣ ሶማሊያ ባሉ ሀገራት አንዳንድ ነገሮችን ለመስራት እናስባለን፡፡ እናስባለን ብቻም ሳይሆን ለምሳሌ በዛንቢያ ብዙ ርቀት ሔጃለሁ፣ የጀመርነው ስራ አለ፡፡ ምናልባት በቅርቡ ይሆናል ብዬ የማስበው አንዱ እሱ ነው፡፡ አሁን እንደ ሀይሌ ሪዞርትና ሆቴል፣ ጥሩ እየሔድን ስለሆነ እሱ ላይ እናስፋፋለን ብለናል፡፡ አሁን የእኛ ሰራተኞች ብዛት ከ 5 ሺህ አልፈዋል፡፡ "

ሻለቃ አትሌት ኃይሌ ገብረስላሴ እንደ ሀገር ስላለብን የሰዓት አጠቃቀማችን ችግር ምን አለ ?

" በዛሬው ስብሰባም ላይ ልምዴን አካፍያለሁ፡፡ እንደ አትሌት ተሞክሮዬን ነው ያጋራሁት፡፡ አንድ አትሌት ከማሸነፉ በፊት ራሱን ማሸነፍ አለበት ብዬ አምናለሁ፡፡ ስለ እቅድ፣ ግብና ዲሲፕሊን ነው ልምዴን ያካፈልኩት፡፡ ስለ ስራ ክቡርነትና የጊዜ አጠቃቀምም እንደዚሁ የራሴን ሀሳብ አጋርቻለሁ፡፡

ሰዎችን እየለያየ ያለው ነገር የጊዜ አጠቃቀም ነው፡፡ ለ 8 ቢሊዮን የአለም ህዝብ እኩል ጊዜ ነው የተሰጠው፡፡ ዋናው ቁም ነገር እንዴት ነው የሚጠቀምበት የሚለው ነው፡፡ ከ24 ሰዓት ውስጥ አብዛኛውን ለስራ ያዋለ ሰው፣ የተሻለ አምራች ይሆናል፡፡ ሌሎች ሀገራት የሚበልጡን በሰዓት አጠቃቀማቸው ነው፡፡ 

በእኔ አረዳድ የሰዓት አጠቃቀማችን ችግር አለበት፡፡ ይህ በብዙ መልኩ ይገለፃል፡፡ ሰርጋችን ሳምንታት ነው፣ ለቅሶዋችንም ሳምንታት ነው የሚቆየው፡፡ ሰው መጠየቅም በለው ልደትም በለው አባካኝ የሆነ የጊዜ አጠቃቀም ነው ያለን፡፡ 

አንዳንዴ ስራ እንኳን ባይኖር ለራሳችን የማንበብ ጊዜ፣ የማወቅ ጊዜ፣ የራስ ጊዜ ከምንሰጠው በላይ ለማይጠቅሙ ነገሮች የምንሰጠው ጊዜ ነው የሚበዛው፡፡ " 

ሻለቃ አትሌት ኃይሌ ገብረስላሴ ስለ ዲስፕሊን ምን አለ ?

" ለምሳሌ አንዳንድ ሰው እኮ የተፈጥሮ ስጦታው የሚገርም ነው ይባላል፡፡ ይህንን ጉልበትና ተሰጥኦ ይዞ፣ ግን እኮ ዲሲፕሊን የለውም ከተባለ፣ ምንም ነገር የለውም ነው ሊባል የሚችለው፡፡ አበቃ፡፡ ድሲፕሊን ከሌለህ ምንም ዓይነት አቅምና እውቀት ይኑርህ፣ ምንም የለህም፡፡ ለምን ቢባል፣ ያንን አቅም አትጠቀምበትም፡፡ አንድ አትሌት ጉልበት ኖሮት እንደ ፈረስም ቢጋልብ፣ ጉልበትም ቢኖረው አቅምም ቢኖረው፣ ድሲፕሊን ከሌለው፣ ምንም የለውም፡፡ "

ቲክቫህ ኢትዮጵያ
አዲስ አበባ
#TikvahEthiopiaFamilyAA 

@tikvahethiopia

TIKVAH-ETHIOPIA, [5/16/2025 9:21 PM]
" ከተለጠፈዉ ማስታወቂያ በዘለለ የአፍ ዛቻና ማስፈራሪዎችም ስላሉ በርካታ ኢንተርን ሃኪሞች ግቢውን ለቀን ወጥተናል " - ኢንተርን ሃኪሞች

በሰሞነኛዉ የጤና ባለሙያዎች እንቅስቃሴ የሀዋሳ ዩኒቨርሲቲ ኮምፕሪሄንሲቭ ሰፔሻላይዝድ ሪፈራል ሆስፒታል ከድንገተኛና ማዋለጃ ክፍል ሃኪሞች በስተቀር ላለፉት ሶስት ቀናት የሆስፒታሉ ሬዝደንት እና ኢንተርን ሃኪሞች ስራ ማቆማቸዉን ለመረዳት ተችሏል።

የሀዋሳ ዩኒቨርሲቲ ኮምፕሪሄንሲቭ ሆስፒታልም ለሬዝደንትና ኢንተርን ሃኪሞች ባወጣዉ ማስታወቂያ ማስታወቂያ በአፋጣኝ ወደ ስራ ገበታቸዉ እንዲመለሱና ይህ ካልሆነ እርምጃ እንደሚወስድ በመግለፅ በኮሌጁ ቅጥር ግቢ የሚኖሩና ወደ ስራቸዉ የማይመለሱ ሃኪሞችም በእጃቸው ያለዉን ንብረት አስረክበዉ በ8/2017 ዓ/ም ከግቢ እንዲወጡ አስጠንቅቋል።

ይህን ተከትሎም ቲክቫህ ኢትዮጵያ ያነጋገርናቸው የሀዋሳ ዩኒቨርሲቲ ኮምፕሪሄንሲቭ ሆስፒታል ኢንተርን ሃኪሞች " ማስታወቂያዉ የሕክምና ሙያን ክብር የማይመጥንና አገልግሎታችንን በዜሮ ያባዛ ከመሆኑም በላይ ዛቻና ማስፈራሪያ ስለታከለበት ብዙዎቻችን ግቢው ለቀን ወጥተናል " ብለዋል።

" የጤና ባለሙያዎች ጥያቄ ትኩረት የሚሻና የረጅም ጊዜ ጥያቄ እንደመሆኑ መጠን ትኩረት እንዲሰጠዉ ስለምንሻ እንቅስቃሴውን ደግፈን አቋማችንን በድንገተኛና ሌሎች አስገጃጅ ሕክምናዎች ስራ ሳናቆም ለማሳየት ብንሞክርም የተሰጠን ምላሽ ተገቢ ባለመሆኑ በርካቶች አማራጭ ባይኖረውም ግቢዉን ለመልቀቅ ወስኗል " ሲሉ ገልፀዋል።

ሃኪሞች መዉጣት መጀመራቸዉን ተከትሎ ከሰዓት በኋላ እየወጡ የነበሩትን በመመለስ እንወያይ መባላቸዉንና የስብሰባ አደራሽ አከባቢ የተወሰኑ ባለመያዎች ተሰብስበዉ እንደነበር ቲክቫህ ኢትዮጵያ አረጋግጧል።

ቲክቫህ ኢትዮጵያ በጉዳዩ ዙሪያ የሀዋሳ ዩኒቨርሲቲ ኮምፕሪሄንሲቭ  ሪፈራል ሆስፒታል አመራሮችን ለማነጋገር ሞክሮ ለጊዜው አልተሳካም።

ቲክቫህ ኢትዮጵያ
ሀዋሳ
#TikvahEthiopiaFamilyHW

@tikvahethiopia

TIKVAH-ETHIOPIA, [5/16/2025 9:22 PM]
" ጥያቄ እየጠየቀ ያለን ባለሙያ ለማሸማቀቅ በሚመስል መልኩ እንደማስፈራሪያ መጠቀሙ ከአንድ ትልቅ ኃላፊነት ካለበት ተቋም አይጠበቅም " - የኢትዮጵያ ጤና ባለሙያዎች ማኅበር

ከሰሞኑን የጤና ባለሙያዎች እንቅስቃሴ እና እያካሄዱ ካሉት ከፊል የሥራ ማቆም ጋር በተያያዘ 78 የሚሆኑ ባለሙያዎች በእስር ላይ እንደሚገኙ ባለሙያዎቹና የኢትዮጵያ ጤና ባለሙያዎች ማኀበር ለቲክቫህ ኢትዮጵያ ተናገሩ።

ጤና ባለሙያዎቹ በሰጡት ቃል፣ " ቀደሞ ከተፈቱት ውጪ አሁን በእስር ላይ የሚገኙት 78 ጤና ባለሙያዎች ናቸው " ብለዋል።

" ይሄ ማለት እስከ ትላንት የደረሰን ዳታ ነው፤ የዛሬውን አልጨመርንበትም። የተፈቱትን ሳይጨሞር እንቅስቃሴው ከተጀመረበት ጊዜ ወዲህ ታስረው በእስር የሚገኙ ናቸው " ብለዋል።

ዳታው በምን መልኩ ተሰበሰበ ? ትክክለኛነቱን በምን አረጋገጣችሁ ? ለሚለው ጥያቄ " ዳታው ትክክለኛ ዳታ ነው። ከቤተሰቦቻቸው፣ ከጓደኞቻቸው፣ አብረዋቸው ከሚሰሩ የሆስፒታል ባለሙያዎች የተበሰቡ፣ ያሉበት እስር ቤት ጭምር የምናውቃቸው ናቸው " ብለዋል።

የኢትዮጵያ ጤና ባለሙያዎች ማኀበር በበኩሉ ፥ በእስር ላይ ይገኛሉ የተባሉት 78 ባለሙያዎች ዝርዝር እንደደረሰው ለቲክቫህ ኢትዮጵያ ገልጿል።

" የታሰሩ ባለሙያዎች ዳታ በውስጥ ከመረጃ መሰብሰቢያ ቋት የደረሰን መረጃ ነው " ብሏል። 

" እስራቱና ድብደባው ቆሞ መንግስት ነገሩን ቆም ብሎ በማሰብ ጥያቄ እየነሳው ካለው ባለሙያው ጋር እልህ በመጋባት ታች ያለው ህብረተሰብ እንዳይጎዳ መጠንቀቅ ያስፈልጋል " ሲልም አሳስቧል።

ማኅበሩ የትላንቱን የጤና ሚኒስቴር መግለጫ በተመለከተ በሰጠው አስተያየት ፥ " ጤና ሚኒስቴር ያወጣው መግለጫ ከእውነታው የራቀና ትክክለኛ ጥያቄ እያቀረቡ ያሉ ጤና ባለሙያዎችን ‘በሃሰተኛ መረጃ የተወናበዱ’፣ ‘ምንም አይነት መሰረታዊ ጥያቄ የላችሁም’ ከማለት አይተናነስምና አገላለጹ ልክ አደለም "  ሲል ተቃውሟል።

" ምንም እንኳ በአለም አቀፉ ሰራተኞች ተቋም እና በህገ መንግስቱ የመደራጀትና አድማ የመምታት መብት የተፈቀደ ቢሆንም የጤናው ዘርፍ ወሳኝ እና አድማ ከማይደረግባቸው ተቋማት አንዱ መሆኑን በመግለጫቸው ጠቅሷል " ያለው ማኅበሩ " ይህ የተገለጸው የግል ሠራተኞች ላይ በወጣው አሰሪና ሰራተኛ አዋጅ ላይ የተገለጸ እንጂ በመንግስት ሠራተኞች አዋጅ ላይ የተቀመጠ አይደለም። ይህ ወሳኝ ነው ከተባለ ታዲያ እዚህ ላይ ለሚሰሩት ጤና ባለሙያዎች ወሳኝ ባይሆን እንኳ እንዴት መሰረታዊ ፍላጎታቸውን በማሟላት አያሳዩም ? " የሚል ጥያቄ ሰንዝሯል።

" ማንኛውም ጤና ባለሙያ ለማገልገል እስከተማረ ድረስ የሚያገለግልበትን እድል በትክክለኛው መንገድ መፍጠር እየተቻለ ጥያቄ እየጠየቀ ያለን ባለሙያ ለማሸማቀቅ በሚመስል መልኩ እንደማስፈራሪያ መጠቀሙ ከአንድ ትልቅ ኃላፊነት ካለበት ተቋም አይጠበቅም " ሲል ወቅሷል።

በሌላ በኩል ማኀበሩ፣ " የኢትዮጵያ ጤና ባለሙያዎች ማህበር ቴሌግራም ቻናል ፕሬዝዳንቱ ከታሰረ በኋላ አካውንቱ አማካኝነት ከ5/9/2017 ዓ/ም ጀምሮ ከጤና ባለሙያው ጥያቄ ጋር የማይሄድ ተቃራኒ ሃሳብ እየተንሸራሸረበት ይገኛልና ጤና  ባለሙያው ይህን ይገንዘብ " ብሏል።

ማህበሩ በአዋጅ ቁጥር 1113/2011 የተቋቋመ መሆኑን በመተዳደሪያ ደንቡ አንቀፅ 3 ከቁጥር 3 እስከ 4 የጤና ባለሙያዎች መብት እንዲከበርና በጤናው ዘርፍ የሚስተዋለውን ብልሹ አሰራር  እንዲስተካከል ጥረት እንደሚያደርግ ለቲክቫህ ኢትዮጵያ ተናግሯል።

በተያያዘ መረጃ ፥ የኢትዮጵያ ህክምና ተማሪዎች ማህበር በቅርቡ በአገር አቀፍ ደረጃ በኢንተርን ሃኪሞች ላይ እየደረሰ ያለው አያያዝ እጅግ በጣም አሳሳቢ መሆኑን ገልጿል።

አንዳንድ ኢንተር ሃኪኮም በአሁኑ ጊዜ በእስር ላይ መሆናቸውን የሚገልጽ ታማኝ መረጃ እንዳለው ጠቁሟል።

ሌሎች ደግሞ የአካዳሚክ ቅጣቶች እና ማስፈራሪያዎችን፣ ዛቻዎችን እያስተናገዱ መሆናቸውን ገልጿል።

ያለው ሁኔታ አስቸኳይ ትኩረት የሚሻ ነው ብሏል።

ማኅበሩ ፤ ኢንተርን ሃኪሞች ከሌሎች የጤና ባለሙያዎች ጋር በመሆን በጤና ሴክተር ውስጥ ስላሉት የስራ ፈተናዎች፣ ደህንነት እና አጠቃላይ የስርዓት ተግዳሮቶች ስጋታቸውን ሲገልጹ መቆየታቸውን አስታውሷል።

ኢንተርን ሀኪሞችን ማሰር በግል ደህንነታቸውና ሙያዊ እድገታቸው ላይ ብቻ ሳይሆን በህዝብ አገልግሎት ላይ የሚያሳድረው ተጽእኖ ቀላል እንዳልሆነ ጠቁሟል። ጉዳዩ የጤና ስርዓትም እንደሚነካ አስረድቷል።

በመሆኑም ፦ 

-  ከሰላማዊ እንቅስቃሴ ጋር በተያያዘ የታሰሩ ኢንተርን ሃኪሞች በአስቸኳይ እንዲፈቱ፣

- በኢንተር ሃኪሞች ላይ የአካዳሚክ ቅጣት ፤ ማስፈራሪያና ዛቻ በአስቸኳይ እንዲቆም፣

- በስልጠና እና በስራ ቦታቸው የጤና ባለሙያዎች ደህንነት እና ሙያዊ ክብራቸው እንዲረጋገጥ፣

- የኢንተርን ሃኪሞች እና ሌሎችም የጤና ባለሙያዎች ህጋዊ እና ሙያዊ መብቶቻቸው እንዲከበሩ ሲል ማኅበሩ አስቸኳይ ጥሪ አቅርቧል።

ጤና ሚኒስቴር ትላንት ባወጣው መግለጫ፣ " የጤና ሞያ የሥራ ማቆም አድማ ከማይደረጉባቸው የሥራ ዘርፎች መካከል አንዱ መሆኑ በግልጽ ተደንግጓል " ሲል አስገንዝቧል።

በተጨማሪም ሰሞኑን በስራ ገበታቸው ላይ አልተገኙም ስላላቸው የተወሰኑ ባለሙያዎች " " ድርጊቱ የራስን ቤተሰብ፣ ዘመድ፣ ወገን እና መላውን ማኅበረሰብ ከመጉዳት ባለፈ ከሞያ ሥነ ምግባር፣ ከሰብአዊነት አኳያ ተቀባይነት የሌለው ተግባር ነው " ብሏል።

ባለሙያዎች ስራቸውን በአግባቡ እንዲሰሩ ያሳሰበው ሚኒስቴሩ " መንግሥት በሆደ ሰፊነት ችግሩን ለመፍታት ያሳየውን ትዕግሥት ወደጎን በመተው በሥራ ገበታቸው ላይ ባልተገኙ እንዲሁም በጤና ተቋሙም ሆነ ከጤና ተቋሙ ውጭ ሆነው ሁከትና ብጥብጥ በሚፈጥሩት ላይ አስፈላጊ የሆነ ሕጋዊ እርምጃ ይወሰዳል " ሲል አስጠንቅቋል።

ቲክቫህ ኢትዮጵያ
አዲስ አበባ
#TikvahEthiopiaFamilyAA

@tikvahethiopia

TIKVAH-ETHIOPIA, [5/16/2025 9:26 PM]
ፎቶ፦ ዛሬ የኢትዮጵያ ቴክኖሎጂ ኤክስፖ ETEX - 2025 በአዲስ ዓለም አቀፍ ኮንቬሽን ማዕከል ተከፍቷል።

ከዚህ ጋር በተያያዘ 1,500 ድሮኖች ጥቅም ላይ የዋሉበት የአየር ላይ ትርኢት በአዲስ አበባ ተካሂዷል።

የኢትዮጵያ ቴክኖሎጂ ኤክስፖ በኢንፎርሜሽን ደህንነት አስተዳደር እና የኢትዮጲያ አርቴፊሻል ኢንተለጀንስ ኢንስቲትዩት ከUAE CYBER SECURITY COUNCIL  እና ኢትዮ ቴሌኮም ጋር በመተባበር ተዘጋጅቶ የቀረበ ነው። 

የኢትዮጵያ ቴክኖሎጂ ኤክስፖ ETEX - 2025 ላይ ለመሳተፍ በዚህ መመዝገብ ይቻላል https://etexethiopia.com/register-now/

#ETEX2025 

Photo Credit - INSA

@tikvahethiopia

TIKVAH-ETHIOPIA, [5/16/2025 9:29 PM]
" በቴክኖሎጂ በመታገዝ አጣርተው የስም ዝውውር መፈፀም እስኪጀምሩ ድረስ ቀደም ሲል በቢሮው የተፃፉ ደብዳቤዎች የተሻሩ በመሆኑ ተቋማቱ በነባሩ የስም ዝውውር አሰራራቸው አገልግሎት እንዲሰጡ እናሳውቃለን " - ገቢዎች ቢሮ 

የአዲስ አበባ ከተማ አስተዳደር ገቢዎች ቢሮ ለንብረት ስም ዝውውር የታክስ ዕዳ ክሊራንስ (Clearance) ማስረጃ እንዲጠየቅ ደብዳቤዎች ፅፎ የነበረ ሲሆን እነዚህን ደብዳቤዎች መሻሩን ዛሬ ምሽት አሳውቋል። 

ቲክቫህ ኢትዮጵያ የተመለከተው እና በዛሬው እለት በቢሮው ሃላፊ አቶ ቢኒያም ምክሩ ተፈርሞ የወጣው ደብዳቤ ለመሬት ልማት እና አስተዳደር ቢሮ፣ ለመሬት ይዞታ መረጃና ምዝገባ ኤጀንሲ ፣ ለአሽከርካሪ እና ተሽከርካሪ ፈቃድና ቁጥጥር ባለሥልጣን እንዲደርስ ተደርጓል። 

ለንብረት ስም ዝውውር የታክስ ዕዳ ክሊራንስ (Clearance) ማስረጃ እንዲጠየቅ ተወስኖ የነበረው በ20/08/17 ዓም እና 01/09/17 ዓም በተጻፉ ሁለት ደብዳቤዎች ነበር። 

በዛሬው ዕለት የተላለፈው ውሳኔ ከዚህ ቀደም የተላለፉትን ሁለት ደብዳቤዎች በመሻር በነባሩ አሰራር እንዲቀጥል የሚያዝ ነው። 

ደብዳቤው ከዛሬ ጀምሮ የታክስ እዳ ያለባቸው ግለሰቦች ብቻ ስማቸው ወደ አስፈጻሚ አካላት እንዲዛወር በማድረግ የታክስ ዕዳ ያለባቸውን ግለሰቦች በስም ዝርዝር በመላክ እየተጠራ የስም ዝውውሩ እንዲፈጸም መደረጉን ያሳውቃል። 

ደብዳቤው በዝርዝር ምን ይላል ? 

" ቢሮው ከታክስ ባለዕዳዎች የመንግስት ታክስ በአግባቡ ለመሰብሰብ እንዲቻል ከስም ዝውውር በፊት የታክስ ዕዳ ክሊራንስ ማስረጃ ማቅረብ የሚያስገድድ አሰራር ዘርግቶ ነበር፡፡ 

በዚህ አሰራር ማንኛውም ግለሰብ ኮድ 2 ተሸከርካሪ ወይም ለመኖሪያ፣ ለቅይጥና ለድርጅት አገልግሎቶች የሚጠቀምበት ወይም ያልተጠናቀቀ ቤት በሽያጭ ወይም በማንኛውም መንገድ የስም ዝውውር ከማከናወኑ በፊት የታክስ ዕዳ ነፃ ክሊራንስ እንዲያቀርብ ሲጠየቅ ቆይቷል። 

ይህ አሰራር የታክስ ዕዳ የሌለባቸው ግብር ከፋዮች እና የንግድ ስራ ላይ ላልተሰማሩ የከተማዋ ነዋሪዎችን ላይ አላስፈላጊ እንግልት በመፍጠር የመልካም አስተዳደር ችግር መፍጠሩን አረጋግጠናል። 

ቢሮው ችግሩን በቴክኖሎጂ በመደገፍ ለመቅረፍ የስም ዝውውር ከሚያከናውኑ ተቋማት ጋር በጋራ ኃላፊነት ለመስራትና በቴክኖሎጂ በመተሳሰር የታክስ ዕዳ ያለባቸውን ግለሰቦች በስም ዝርዝር በመላክ እየተጠራ የስም ዝውውሩ እንዲፈጸም የሚያስችል ሲስተም ለመዘርጋት እየሰራን ነው፡፡ 

በመሆኑም ቢሮው ተሽከርካሪ ወይም ቤት የሚሸጡ ግለሰቦች ከታክስ ዕዳ ነፃ መሆናቸው የመሬት ልማት እና አስተዳደር ቢሮ፣ የመሬት ይዞታ ምዝገባና መረጃ ኤጀንሲ እንዲሁም የአሽከርካሪና ተሸከርካሪ ፈቃድና ቁጥጥር ባለስልጣን በቴክኖሎጂ በመታገዝ አጣርተው የስም ዝውውር መፈፀም እስኪጀምሩ ድረስ ቀደም ሲል በቢሮው የተፃፉ ደብዳቤዎች የተሻሩ በመሆኑ ተቋማቱ በነባሩ የስም ዝውውር አሰራራቸው አገልግሎት እንዲሰጡ እናሳውቃለን " ይላል።

#TikvahEthiopiaFamilyAA 

@tikvahethiopia

TIKVAH-ETHIOPIA, [5/16/2025 10:16 PM]
#ጥቆማ
ለተማሪዎቹ የሚያስብ ርኀሩህ አስተማሪ አንዳንዶቹ ተማሪዎቹ ረቀቅና መጠቅ ያለው ትምህርት እንዳልገባቸው ሲያይ ወደ እነርሱ ደረጃ ዝቅ ብሎ እነርሱ በሚገባቸው በማንኛውም ሁኔታ እንደሚያስተምራቸው ሁሉ የእግዚአብሔር ቃልም እንዲሁ አደረገ፡፡ ቅዱስ ጳውሎስም እንዲህ እንዳለ፡- በእግዚአብሔር ጥበብ ምክንያት ዓለም እግዚአብሔርን በጥበብዋ ስላላወቀች በስብከት ሞኝነት የሚያምኑትን ሊያድን የእግዚአብሔር በጎ ፈቃድ ሆኗልና፡፡»

#NationalEthioCyberTalentSummerCamp2025

" ስልጠናው የሚሰጠው በነፃ ነው። ምዝገባ ከተጀመረ ጀምሮ ከ1 ሺህ 7 መቶ በላይ ተመዝግበዋል " - የኢንፎርሜሽን መረብ ደኅንነት አስተዳደር

የኢንፎርሜሽን መረብ ደህንነት አስተዳደር በ2017 ዓ.ም በሳይበር ታለንት ቻሌንጅ ሰመር ካምፕ በ4ኛ ዙር ለማሰልጠን ምዝገባ ከጀመረበት ጀምሮ እስከ ግንቦት 5 ድረስ 1,725 ሰዎች መመዝገባቸውን ለቲክቫህ ኢትዮጵያ ገልጿል።

ስልጠናው በነጻ እንደሚሰጥ ገልጾ በባለፈው ዓመት በነበረው ጥሪ 6141 ታዳጋዊች መመዝገብ መቻሉንና የምልመላ ሂደቱን አልፈው መሳተፍ ከቻሉት 300 ሰልጣኞች ውስጥ 237ቱ መመረቃቸውንና ወደ ዘርፉ መግባታቸው አስታውሷል።

አሁን በ4ኛው ዙር የስልጠና መርሃ ግብር መሳተፍ የሚችሉት በተወሰ መልኩ አቅምና ታለንት ያላቸው ከተለያዩ ተቋማት ሰርተፍኬት ያላቸው እና በተቋሙ የሚደረጉላቸውን ቃለ መጠይቅ ማለፍ የሚችሉ መሆን እንዳለባቸው በአስተዳደሩ የሳይበር ልህቀት ማዕከል ዳይሬክተር የሆኑት አቶ ቢሻው በየነ አስረድተዋል።

ዳይሬክተሩ አቶ ቢሻው በየነ በዝርዝር ምን አሉ ?

" በሳይበር ታለንት ቻሌንጅ ሰመር ካምፕ  የተወሰነ አቅም ወይም ታለንት ያላቸው ሰዋችን ቻሌንጅ በመስጠት አቅማቸውን እንዲያሰፉ ነው የሚደረገው።

እድሜው ከ11 ዓመት በላይ የሆነ ማንኛውም ሰው መመዝገብ ይችላል፣ እየሞከረ ያለም እና በእድሜ ትልቅ የሆነ ሰው ካለ እንቀበላለን።

ተመዝጋቢዎች ሶፍትዌር ኢንጅነሪንግ፣ ኮምፒውተር ሳይንስ  እና በመሳሰሉት ላይ እየሞከሩ የነበሩ እና በነፃ ስልጠና ከሚሰጡ አካላት ስልጠና የወሰዱ እና ሰርተፍኬታቸውን አደራጅተው ማቅረብ የሚችሉ መሆን ይጠበቅባቸዋል።

በኦንላይን ስትመዘገቡም የግድ ያማረ እንግሊዘኛ አይጠበቅም፣ ነገር ግን በምትችሉት ቋንቋ በገባችሁ ልክ አቅማችሁን እና ፍላጎታችሁን መግለፅ ይጠበቅባችኋል።

ነገር ግን ምንም ታለንት የሌለውን ሰው ወይም ከዜሮ መጀመር ለሚፈልጉ ይህ ምዝገባ አይሆናቸውም። "

የሳይበር ልህቀት ማዕከል ዳይሬክተር የሆኑት አቶ ቢሻው፥ በሳይበር ደህንነት፣ በዴቨሎፕመንት፣ በኢምቤድድ ሲስተም እና በኤሮስፔስ ላይ ሉዩ ተሰጥኦ እና ፍላጎት ያላቸው በዚህ https://talent.insa.gov.et መመዝገብ እንደሚቻል ለቲክቫህ ኢትዮጵያ በሰጡት ቃል ገልጸዋል።

ቲክቫህ ኢትዮጵያ
አዲስ አበባ
#TikvahEthiopiaFamilyAA

@tikvahethiopia @tikvahethmagazine

TIKVAH-ETHIOPIA, [5/16/2025 11:46 PM]
#Tigray

ዛሬ በመቐለ ማእከላይ ፍርድ ቤት ምንድን ነው የተከሰተው ? 

እንስት ዘውዱ ሃፍቱ ከሁለት ዓመት በፊት በግፍ ከተገደሉት ሴቶች አንድዋ ናት።

የሟችዋ ጉዳይ በፓሊስ ተጣርቶ መዝገቡ ወደ ፍርድ ደርሶ ለሁለት ዓመት ያህል ውሳኔ ሳያገኝ በይዋል ይደር ረጅም ጊዜ መውሰዱ የተበዳይዋ ቤተሰብና የፍትህ ፈላጊዎች ሁሉ መነጋገሪያ ሆኖ ቆይቷል።

ይህ በእንዲህ አንዳለ የመቐለ ማእከላይ ፍርድ ግንቦት 8 ቀን 2017 ዓ/ም ከሰዓት በፊት የመጨረሻው ውሳኔ ለመስጠት ችሎት ይቀመጣል።

ፍርድ ቤቱ በግድያ ወንጀሉ በተጠረጠሩት ላይ የመጨረሻ ያለውን የጥፋተኝነት የቅጣት ውሳኔ ይሰጣል።

ይህንን ተከትሎ ችሎቱ በሚከናወንበት አዳራሽ የነበሩት ብዛት ያላቸው የተጠርጣሪ ወገኖች ጠረጴዛ በመደብደብና የተለያዩ ድምፆች በማሰማት ረብሻ ይጀምራሉ።

ከረብሻ በዘለለ ዳኞቹን " እናንተም  እንደመስሳቹሃለን ፤ ቀናችሁን ጠብቁ " የሚሉ የስድብ ናዳና ዛቻ ያወርዳሉ።

በችሎት አዳራሹ በቂ የሆነ ስርዓት አስከባሪ ባለመኖሩና ዳኞቹ ሁኔታው ከአቅማቸው በላይ እና አስፈሪ በመሆኑ ምክንያት ውሳኔውን ሳይቋጩ ለግንቦት 18/2017 ዓ.ም ተለዋጭ ቀጠሮ ስጥተዋል።

የችሎት መድፈር ተግባሩ የማህበራዊ የትስስር ገፅ ሰፊ መነጋገሪ ሆኖዋል።

ጠበቃ ሚኪኤለ ፍስሃ የተባሉ የሟች ጠበቃ " በፍርሃት ስራዬን አላቋርጥም፤ የተበዳይን እንባ ለማበስ ነገም ዛሬም እሰራለሁ " ሲሉ በማህበራዊ ሚድያ የትሰስር ገጻቸው ላይ ሀሳባቸውን አስፍረዋል።

በርካቶች በማህበራዊ ሚዲያ ላይ የህግ ልዕልና እንዲከበር አገልግሎት በሚሰጠው ፍርድ ቤትና ዳኞች ላይ የተፈፀመ ድፍረት በምሬትና በቁጣ ሲያወግዙት ተስተውለዋል።

የመቐለ ማእከላይ ፍ/ቤት በያዝነው ሳምንት ብቻ የእንስት ዘውዱን ጨምሮ 4 በግፍ የተበደሉ ሴቶችን ጉዳይ መመልከቱን የቲክቫህ ኢትዮጵያ የመቐለ ቤተሰብ ከቦታው መረጃውን አድርሷል።

ቲክቫህ ኢትዮጵያ
አዲስ አበባ
ክህነት በሐዲስ ኪዳን 
በዲያቆን ያረጋል አበጋዝ (ከመድሎተ ጽድቅ ቅጽ ሁለት የተቀነጨበ) 
ፕሮቴስታንቶች እንደሚሉት ሁሉም ካህን ከሆነና የተለየ ክህነት የሌለ ከሆነ፣ ጌታችንና መድኃኒታችን ኢየሱስ ክርስቶስ 12ቱን 
ሐዋርያት ብቻ ለምን በተለየ ከመምረጡ በፊት ወደ ተራራ ወጥቶ በዚያም ሌሊቱን ሁሉ ሲጸልይ ካደረ በኋላ ሁኔታ ጠራቸው? 
ለምን ከሌላው ሁሉ ለይቶ መረጣቸው? ጌታችን 12ቱን ሐዋርያት ነበር የመረጣቸው። ይህም በሉቃስ ወንጌል ላይ እንዲህ ተብሎ 
ተጽፎልናል፡- 
በነዚህም ወራት ይጸልይ ዘንድ ወደ ተራራ ወጣ፥ ሌሊቱንም ሁሉ ወደ እግዚአብሔር ሲጸልይ አደረ። በነጋም ጊዜ ደቀ 
መዛሙርቱን ጠራ፣ ከእነርሱም ዐሥራ ሁለት መረጠ፣ ደግሞም ሐዋርያት ብሎ ሰየማቸው፤ እነርሱም፥ ጴጥሮስ ብሎ እንደ 
ገና የሰየመው ስምዖን፣ ወንድሙም እንድርያስ፣ ያዕቆብም ዮሐንስም፣ ፊልጶስም በርተሎሜዎስም፣ ማቴዎስም ቶማስም፣ 
የእልፍዮስ ልጅ ያዕቆብም ቀናተኛ የሚባለው ስምዖንም፣ የያዕቆብ ይሁዳም፣ አሳልፎ የሰጠውም የአስቆሮቱ ይሁዳ ናቸው። 
ሉቃ. 6፡12-16 
ይህ “በነጋም ጊዜ ደቀ መዛሙርቱን ጠራ፣ ከእነርሱም ዐሥራ ሁለት መረጠ፣ ደግሞም ሐዋርያት ብሎ ሰየማቸው” የሚለው 
የጌታችን ድርጊት በግልጽ የሚያሳየን ይከተሉት ከነበሩት ብዙ ሰዎች መካከል ዐሥራ ሁለቱን ብቻ ለተለየ አገልግሎት ለይቶ 
የመረጣቸው መሆኑን ነው። በእርሱ ዘንድ የነበሩት ሰዎች ብዙ ስለመሆናቸው “ከደቀ መዛሙርቱም ወገን ብዙ ሕዝብ ነበረ” 
ተብሎ ተጽፏል። ሉቃ. 6፡17-18 
ዐሥራ ሁለቱ ቅዱሳን ሐዋርያት ይከተሉት ከነበሩት ሕዝብ በተለየ ሁኔታ እንዲያገለግሉ የሚያስፈልግ ባይሆን ኖሮ፣ ከመምረጡ 
በፊት ሲጸልይ አድሮ፣ ከዚያም ከሚከተሉት መካከል መምረጥና መጥራት፣ ስማቸውንም መሰየም ለምን አስፈለገው? ጌታችን 
ይህን ያደረገው የተለየ ክህነት መኖሩንና ሰዎች ለዚህ ክህነት ሲመረጡም ብርቱ ጸሎት ማድረግ አስፈላጊ መሆኑን በተግባር 
እያስተማረ ነው። 
በመቀጠልም እነዚህን የመረጣቸውን ሐዋርያት ለተልእኮ አሰማራቸው። ሲልካቸውም በተልእኳቸው የሚገጥማቸው ነገር ምን 
እንደሚሆንና እነርሱም ምን ሊያደርጉ እንደሚገባቸው በዝርዝር ነገራቸው፤ እንዲህ ሲል፦ 
ዐሥራ ሁለቱን ደቀ መዛሙርቱን ወደ እርሱ ጠርቶ፣ እንዲያወጧቸው በርኩሳን መናፍስት ላይ ደዌንና ሕማምንም ሁሉ 
እንዲፈውሱ ሥልጣን ሰጣቸው። ...... ድውዮችን ፈውሱ፤ ሙታንን አስነሡ፤ ለምጻሞችን አንጹ፤ አጋንንትን አውጡ፤ 
በከንቱ ተቀበላችሁ፣ በከንቱ ስጡ፡፡ ....በምትገቡባትም በማናቸይቱም ከተማ ወይም መንደር፣ በዚያ የሚገባው ማን እንደ 
ሆነ በጥንቃቄ መርምሩ፤ እስክትወጡም ድረስ በዚያ ተቀመጡ። ወደ ቤትም ስትገቡ ሰላምታ ስጡ፤ ቤቱም የሚገባው 
ቢሆን ሰላማችሁ ይድረስለት፤ ባይገባው ግን ሰላማችሁ ይመለስላችሁ፡፡ ..." ማቴ.10 
እንግዲህ ይህን የአገልግሎት ተልእኮ የሰጠው ይከተሉ ለነበሩት ሕዝብ ሁሉ ሳይሆን፣ ለዚህ ተልእኮ ለመረጣቸው ለ12ቱ ቅዱሳን 
ሐዋርያቱ ነበር። 
በመቀጠልም መድኃኒታችን ለእነዚህ ሐዋርያቱ እንዲህ አላቸው፡- _ 
እውነት እላችኋለሁ፣ በምድር የምታስሩት ሁሉ በሰማይ የታሰረ ይሆናል፣ በምድርም የምትፈቱት ሁሉ በሰማይ የተፈታ 
ይሆናል፡፡ ማቴ. 18፡18 
መድኃኒታችን ለመረጣቸው ለሐዋርያቱ የሰጣቸውን ይህን በምድርና በሰማ የማሰርና የመፍታት ሥልጣን ከሙታን ከተነሣ 
በኋላም ዳግመኛ አጸናላቸው እንዲህም አላቸው፡- 
ይህንም ብሎ እፍ አለባቸውና፡- መንፈስ ቅዱስን ተቀበሉ፤ ኃጢአታቸውን ይቅር ያላችኋቸው ሁሉ ይቀርላቸዋል፤ 
የያዛችሁባቸው ተይዞባቸዋል አላቸው፡፡ ዮሐ. 20፡22-23 
እንደዚሁም፣ “እንግዲህ ሂዱና አሕዛብን ሁሉ በአብ በወልድና በመንፈስ ቅዱስ ስም እያጠመቃችኋቸው፥ ያዘዝኋችሁንም ሁሉ 
እንዲጠብቁ እያስተማራችኋቸው ደቀ መዛሙርት አድርጓቸው” ያለው ለደቀ መዛሙርቱ ነው። ማቴ. 28፡19-20 
በምሴተ ሐሙስ የምሥጢረ ቁርባንን ሥርዓት ያሳያቸውም ለቀደ መዛሙርቱ ብቻ ነው፡፡ 
ሲበሉም ኢየሱስ እንጀራን አንሥቶ ባረከ ቈርሶም ለደቀ መዛሙርቱ ሰጠና፣ እንካችሁ፣ ብሉ ይህ ሥጋዬ ነው አለ። ጽዋንም 
አንሥቶ አመስግኖም ሰጣቸው እንዲህም አለ፣ ሁላችሁ ከእርሱ ጠጡ፤ ስለ ብዙዎች ለኃጢአት ይቅርታ የሚፈስ የአዲስ 
ኪዳን ደሜ ይህ ነው። ማቴ. 26፡26-28 
ይህ ሁሉ የመድኃኒታችን የአምላካችን የኢየሱስ ክርስቶስ ትምህርትና ድርጊት በግልጽ የሚያሳየው ነገር፤ ኃጢአትን ይቅር 
ለማለትና ለማሰርና ለመፍታት፣ በአጠቃላይ እርሱ ለድኅነታችን የመሠረታቸውን ምስጢራት ለመፈጸም ይችሉ ዘንድ ይህን 
የመከወን ሥልጣን (ጸጋ) ለመረጣቸው ለአሥራ ሁለቱ ሐዋርያት የሰጣቸው መሆኑን ነው። ጌታችን “እኔ መረጥኋችሁ እንጂ 
እናንተ አልመረጣችሁኝም” ያላቸው ለዚህ ነው። ዮሐ. 15፡16 ቅዱሳን ሐዋርያትም ይህን ከጸጋዌ ጸጋ ከባለቤቱ የተቀበሉትን 
የማገልገል ሓላፊነት (ክህነት) በራሳቸው ብቻ ወስነው ያስቀሩት ሳይሆን በጥንቃቄ ሰዎችን እየመረጡ በመካን (ካህናት በማድረግ) 
በሐዋርያዊ ቅብብሎሽ ይህ ጸጋ ከትውልድ ወደ ትውልድ እንዲተላለፍ በማድረጋቸው ከጌታ ለእነርሱ የተሰጠው ክህነት ያለ 
መቋረጥ በቅብብሎሽ ከእኛ እንዲደርስ አድርገዋል። 
ከ12ቱ ሐዋርያት አንዱ የነበረው ይሁዳ በራሱ ችግር ከወጣ በኋላ በእርሱ ቦታ የሚተካው ሰው ማን ይሁን? የሚለውን ጉዳይ 
ቅዱሳን ሐዋርያት ሲወስኑ ብዙ አውጥተውና አውርደው፣ ጸሎት አድርገው፣ በመጨረሻም በይሁዳ ቦታ የሚተካውንና ከ12ቱ 
ገብቶ የሚቆጠረውን ሰው ራሱ ባለቤቱ ይመርጥ ዘንድ በዕጣ እንዲወሰን ለባለቤቱ አሳልፈው ሰጡ፤ “ዕጣውም ለማትያስ ወደቀና 
ከአሥራ አንዱ ሐዋርያት ጋር ተቈጠረ።” የሐዋ. 1፡21-26 
ቅዱሳን ሐዋርያት በይሁዳ ቦታ ስለሚተካው ሰው እንዳደረጉት ዓይነት ነገር ሌሎች ሰዎችን ወደ ክርስትና ሲቀበሉና ሲያጠምቁ 
አላደረጉም። ለምሳሌም በበዓለ ሃምሳ በተሰጠው ትምህርት ሦስት ሺህ ሰዎች አምነው “ወንድሞች ሆይ፣ ምን እናድርግ?” 
ባሏቸው ጊዜ፣ “ንስሐ ግቡ፣ ኃጢአታችሁም ይሰረይ ዘንድ እያንዳንዳችሁ በኢየሱስ ክርስቶስ ስም ተጠመቁ፤ የመንፈስ ቅዱስንም 
ስጦታ ትቀበላላችሁ፡፡” አሏቸው እንጂ ማትያስን በይሁዳ ቦታ ሲተኩ እንዳደረጉት ያለ ዓይነት ነገር አላደረጉም። የሐዋ. 2፡38
41 ምክንያቱም የማትያስ መመረጥ የክህነት ጉዳይ ሲሆን የእነዚህ አማኞች መጠመቅ ደግሞ የመዳን ጉዳይ ስለሆነ ነው። ሁሉም 
ክርስቲያን ካህን ቢሆን ኖሮ ማትያስን ለመምረጥ ያን ያህል ለምን ይደክሙ ነበር? ከመቶ ሃያው ቤተሰብ መካከል አንዱን 
አንሥተው አይተኩትም ኖሯልን? ሁሉም እኩል ካህን ከሆነ መተካትስ ለምን ያስፈልግ ነበር? ለእነዚህ ለሦስት ሽህ ሰዎችስ ልክ 
ለማትያስ እንደ ተደረገው ለምን በዕጣ ይመረጡ አይባልም ነበር? ማትያስን ለመምረጥ የተደረገው እና ለሦስት ሺው አዲስ 
አማኞች የተደረገው አሠራሩ የተለያየ የሆነው ነገሩ የተለያየ ስለሆነ ነው። ክርስቲያንነት ለመዳን ነው፤ ክህነት ደግሞ 
ከክርስቲያኖች መካከል ለአገልግሎት የመመረጥ ጉዳይ ነው። 
ቅዱሳን ሐዋርያት ሰባቱን ዲያቆናት ሲመርጡና ሲሾሙም ይህንኑ ዓይነት ሁኔታ ሲያደርጉ እንመለከታለን። እነዚህ ዲያቆናት 
ከሕዝበ ክርስቲያኑ መካከል ምእመናንን ለማገልገል የተመረጡ ነበሩ። ስለ አመራረጣቸውና ከዚያም ሐዋርያት እንዴት ዲያቆናት 
አድርገው እንደ ሾሟቸው በሐዋርያት ሥራ ላይ እንዲህ ተጽፏል፦ 
ወንድሞች ሆይ፣ በመልካም የተመሰከረላቸውን መንፈስ ቅዱስና ጥበብም የሞላባቸውን ሰባት ሰዎች ከእናንተ ምረጡ፣ 
ለዚህም ጉዳይ እንሾማቸዋለን፤ እኛ ግን ለጸሎትና ቃሉን ለማገልገል እንተጋለን። ይህም ቃል ሕዝብን ሁሉ ደስ አሰኛቸው፤ 
እምነትና መንፈስ ቅዱስም የሞላበትን ሰው እስጢፋኖስን ፊልጶስንም ጵሮኮሮስንም ኒቃሮናንም ጢሞናንም ጳርሜናንም 
ወደ ይሁዲነት ገብቶ የነበረውን የአንጾኪያውን ኒቆላዎስንም መረጡ። በሐዋርያትም ፊት አቆሟቸው፣ ከጸለዩም በኋላ 
እጃቸውን ጫኑባቸው። የሐዋ. 6፡1-6 
ለዚህ አገልግሎት የሚሆኑትን ሰባት ሰዎች መርጦ ማቅረብ የሕዝበ ክርስቲያኑ ድርሻ ነበር። ሐዋርያት ሕዝቡን “በመልካም 
የተመሰከረላቸውን መንፈስ ቅዱስና ጥበብም የሞላባቸውን ሰባት ሰዎች ከእናንተ ምረጡ” ያሏቸው ለዚህ ነበር። እነዚህን 
ተመርጠው የቀረቡትን ሰባቱን በጸሎትና በአንብሮተ እድ ዲቁና መሾም ደግሞ የሐዋርያት ሥልጣን ነበር። ሰባቱን የተመረጡትን 
ሰዎች ዲያቆናት ያደረጓቸው ሕዝቡ እጃቸውን በማውጣትም ሆነ በሌላ መንገድ ድምፃቸውን እንዲሰጡ በማድረግ ዓይነት የድምፅ 
ብልጫ ወይም በሌላ መንገድ አልነበረም። ዲያቆን፣ ካህን አድርጎ መሾም የሐዋርያትና በሐዋርያዊ ቅብብሎሽ የእነርሱ ክህነታዊ 
ሥልጣን ያላቸው የጳጳሳት ሥልጣን ብቻ ነው። ይህም “አንብሮተ እድ - እጅ መጫን” ሐዋርያዊና ሐዋርያዊ ተግባር ብቻ እንጂ 
ሕዝባዊ አለመሆኑን በግልጽ ያሳያል። እነዚህ ሰባቱ ሰዎች ሕዝበ ክርስቲያኑ ስለ መረጣቸው ብቻ፣ በሐዋርያት በአንብሮተ እድ 
ከመሾማቸው በፊት ዲያቆናት አልሆኑም። መመረጣቸው ብቻ በራሱ ዲያቆናት አላደረጋቸውም። “በመልካም የተመሰከረላቸው 
መንፈስ ቅዱስና ጥበብም የሞላባቸውን ሰባት ሰዎች ስለ መረጥን አሁን ማገልገል ይጀምሩ" ያለ ግለሰብም ሆነ አካል አልነበረም። 
ከሰባቱ መካከል ደግሞ በተለይ ቅዱስ እስጢፋኖስ በእውቀቱም አይሁድን በአፍም በመጽሐፍም መልስ እስኪያሳጣቸው ድረስ 
እውነቱን የነገራቸው ሊቅ ከመሆኑ በተጨማሪ ተአምራትን የማድረግ ጸጋ የነበረው ታላቅ ሰው ነበር። እንዲያም ሆኖ ግን 
በሐዋርያት እጅ መጫን ዲያቆን ሳይደረግ የዲቁና አገልግሎት እንኳ በራሱ ወይም በሕዝቡ ምርጫ አልጀመረም። ከዚህም ጋር 
ያን ጊዜ ወደ 8000 የሚደርሱ ክርስቲያኖች ነበሩ፣ ስለዚህ ሁሉም ካህናት ከሆኑ ለምን ሰባት ሰዎችን ብቻ መለየትና መምረጥ፣ 
እና በአንብሮተ እድም መሾም አስፈለገ? 
መንፈስ ቅዱስና ጥበብ የሞላባቸው የነበሩት እንኳ ራሳቸውን “እኛ ሁላችንም ካህናት ነን” ያላሉ ከሆነ፣ ከቅዱስ እስጢፋኖስ 
ከምኑም የማይደርሱ የሆኑ ሰዎች እንዲሁ ከመሬት እየተነሡ “እኛ ካህናት ነን” ለማለት እንዴት ሊደፍሩ ቻሉ? አለማወቅ አጓጉል 
ደፋር ያደርጋል የሚባለው ለዚህ ነው። 
የሰማርያ ሰዎች የእግዚአብሔርን ቃል ሰምተው ባመኑ ጊዜ መንፈስ ቅዱስን ይቀበሉ ዘንድ ቅዱስ ጴጥሮስና ቅዱስ ዮሐንስ ወደ 
እነርሱ ሄዱላቸው። ግብረ ሐዋርያት ይህን በተመለከተ “በኢየሩሳሌምም የነበሩት ሐዋርያት የሰማርያ ሰዎች የእግዚአብሔርን 
ቃል እንደተቀበሉ ሰምተው ጴጥሮስንና ዮሐንስን ሰደዱላቸው። እነርሱም በወረዱ ጊዜ መንፈስ ቅዱስን ይቀበሉ ዘንድ 
ጸለዩላቸው። በዚያን ጊዜ እጃቸውን ጫኑባቸው መንፈስ ቅዱስንም ተቀበሉ” እንዲል። የሐዋ. 8፡ 14-17 ሁሉም ክርስቲያኖች 
ካህናት ከሆኑ፣ ቅዱስ ጴጥሮስና ዮሐንስ ወደዚያ መሄድ ለምን አስፈለጋቸው? ከምእመናን አንዱ ወይም ሁለቱ ለምን አልሄዱም? 
ሁሉም አማኝ ካህን ቢሆን ኖሮ፣ ሁለቱ ሐዋርያት መሄድ ሳያስፈልጋቸው ሌሎች ምእመናን መሄድና ያን ማድረግ በቻሉ ነበር። 
ነገሩ ግን እንደዚያ ባለመሆኑ ጴጥሮስና ዮሐንስ መሄዳቸው አስፈላጊ ሆነ። 
ይህን በሐዋርያት እጅ መጫን የሚሰጠውን ልዩ ጸጋ ሲሞን የተባለው በሰማርያ የነበረው ጠንቋይ እንኳ ሳይቀር ተረድቶት ነበር። 
መሰሪው ሲሞን “በሐዋርያት እጅ መጫን መንፈስ ቅዱስ እንዲሰጥ ባየ ጊዜ፣ ገንዘብ አመጣላቸውና፣ እጄን የምጭንበት ሁሉ 
መንፈስ ቅዱስን ይቀበል ዘንድ ለእኔ ደግሞ ይህን ሥልጣን ስጡኝ” ያለው ለዚህ ነበር። የሐዋ. 8፡18-19 ክህነት ለሁሉም አማኝ 
የተሰጠ ጸጋ ከሆነ፣ ይህን ስጦታ ለመግዛት ገንዘብ ልስጥ ማለት ለምን አስፈለገው? ክህነትን በገንዘብ ለመግዛት መሞከር በዚህ 
ሰው ስም “ሲሞናዊነት” ወይም “ሲሞኒዝም” ተብሎ የሚጠራውም ለዚህ ነው። ከአጠቃላዩ ክህነት ውጭ ያለው ልዩው ክህነት 
ክርስቲያን የሆነ ሁሉ የሚሆነው ስላልሆነ ነው። ሲሞን በገንዘብ ለመግዛት የሞከረው ክህነትን ነበር እንጂ ጥምቀትን አልነበረም፤ 
ጥምቀትንማ አመንኩ ብሎ እንደ ማንኛውም ተጠማቂ ተጠምቆ ነበርና። 
ታላቁ ሐዋርያ ቅዱስ ጳውሎስ ከተጠራ በኋላ ይህን ሐዋርያዊ ክህነት ከሐዋርያት ከተቀበሉ አባቶች ተቀበለ። ይህ የሆነውም 
በአንጾኪያ በነበረችው ቤተ ክርስቲያን በአምልኮ (ሊቱርጊያ λείτουργία) ላይ ሳሉ መንፈስ ቅዱስ ባስተላለፈው ጥሪ መሠረት 
ነበር፤ በሐዋርያት ሥራ ላይ እንዲህ እንደ ተጻፈልን፡- 
በአንጾኪያም ባለችው ቤተ ክርስቲያን ነቢያትና መምህራን ነበሩ፤ እነርሱም በርናባስ፣ ኔጌር የተባለው ስምዖንም፣ የቀሬናው 
ሉክዮስም፣ የአራተኛው ክፍል ገዥ የሄሮድስም ባለምዋል ምናሔ፣ ሳውልም ነበሩ። እነዚህም ጌታን ሲያመልኩና ሲጦሙ 
በርናባስንና ሳውልን ለጠራኋቸው ሥራ ለዩልኝ አለ። በዚያን ጊዜም ከጦሙ ከጸለዩም እጃቸውንም ከጫኑ በኋላ 
አሰናበቷቸው። የሐዋ. 13፡1-3 
“ከጦሙ፣ ከጸለዩም፣ እጃቸውንም ከጫኑ በኋላ” የሚለው ቃል በግልጽ የሚያስረዳው በርናባስንና ሳውልን ሲክኗቸው (ካህናት 
ሲያደርጓቸው) በጾም፣ በጸሎት፣ ከዚያም እጃቸውን በመጫን መሆኑን ነው። ክህነት የሚፈጸመው በዚህ መንገድ ነውና። መንፈስ 
ቅዱስ “በርናባስንና ሳውልን ለጠራኋቸው ሥራ ለዩልኝ” ከሚል ይልቅ፣ ለምን ራሱ በቀጥታ ጠርቶ አይልካቸውም ነበር? ራሱ 
በቀጥታ “ሳውልና በርናባስ ሆይ፣ ወደ ጠራኋችሁ አገልግሎት ሂዱ” በማለት ፋንታ፣ በአንጾኪያ ቤተ ክርስቲያን የነበሩትን አባቶች 
(ነቢያት) “በርናባስንና ሳውልን ለጠራኋቸው ሥራ ለዩልኝ” ለምን አለ? መንፈስ ቅዱስ “ለዩልኝ” ያለው ሐዋርያትን እንጂ 
ሕዝቡን አይደለም፤ ክህነት መሾም የሕዝቡ ሳይሆን የሐዋርያትና የእነርሱ የክህነት ጸጋ ያላቸው አባቶች ድርሻ ነውና። 
የጠራቸው ራሱ ባለቤቱ መንፈስ ቅዱስ ቢሆንም፣ የክህነትን ጸጋ የምሰጠው የእኔ ምስጢር መጋቢዎችና አገልጋዮች በሆናችሁት 
በእናንተ በኩል ነው ማለቱ አይደለምን? ራሱ መንፈስ ቅዱስ እንኳ ሲጠራቸው ሳውልንና በርናባስን እርሱ ራሱ “ሹሜያችኋለሁና 
ሂዱ” በማለት ፋንታ የቤተ ክርስቲያን አባቶች በአንብሮተ እድ እንዲሾሟቸው ያደረገ ከሆነ፣ ከዚህ መንገድ ውጭ “ሁሉም 
ክርስቲያን ካህን ስለሆነ እኔም ካህን ነኝ”፣ ወይም “ክህነቴ ከሰማይ ነው” ይል ዘንድ ማን ይችላል? ወይስ ደግሞ ለራሱ ክህነት 
የሌለው ግለሰብ ወይም ቡድን ሌላውን “ቄስ ነው”፣ “ጳጳስ ነው” ይል ዘንድ እንዴት ይችላል? ይህ በመጽሐፍ ቅዱስ ከተገለጸው 
አምላካዊ አሠራር ፍጹም ተቃራኒና ባዕድ ነው። 
ራሱ እግዚአብሔር በቀጥታ የጠራቸው እነዚህ ሐዋርያት እንኳ በቤተ ክርስቲያን በኩል በአንብሮተ እድ መሾም ከነበረባቸው 
ከዚህ ውጭ ክህነት እንዴት ሊኖር ይችላል? ቅዱስ ጳውሎስ “እኛ ሁላችን ካህናት ነን፣ እኔ በራሱ በጌታ ምርጥ ዕቃ ተብሎ 
የተነገረልኝ ነኝ፣ ለምን አንብሮተ እድ ያስፈልገኛል?" ብሎ ተከራከረን? በጭራሽ! ራሱን ዘንበል አድርጎ በቤተ ክርስቲያን አባቶች 
አንብሮተ እድ ከተካነ በኋላ ወደ ሴሌውቅያ በመሄድ፣ ከዚያም ወደ ቆጵሮስ በመሄድ ሐዋርያዊ ጉዞውን ጀመረ እንጂ። 
በአንብሮተ እድ ክህነት የሰጧቸው ከጾምና ከጸሎት ጋር ነበር፤ “ከጦሙ ከጸለዩም እጃቸውንም ከጫኑ በኋላ አሰናበቷቸው" እንደ 
ተባለ። ይህም ካህናት በሚሾሙበት ጊዜ የሚጸለይ የክህነት መካን ጸሎት ነው። እንዲሁም ካህናት ተደርገው የሚካኑ ሰዎች 
ከተካኑ በኋላ ይጾማሉ። ይህ ሐዋርያዊ ትውፊት ሐዋርያዊት በሆነችው ቤተ ክርስቲያናችን ሕያው ሆኖ አሁንም ያለ ትውፊት 
ነው። ቅዱስ ጳውሎስና በርናባስ በጾምና በጸሎት በአንብሮተ እድ ካህናት ከሆኑ በኋላ፣ እነርሱም ለአገልግሎት በየሚሄዱበት 
ሁሉ አስተምረውና አጥምቀው ቤተ ክርስቲያንን ከመሠረቱ በኋላ ሌሎችን ካህናት እያደረጉ ይሾሙ ነበር። ለምሳሌም በኢቆንዮን 
“በየቤተ ክርስቲያኑም ሽማግሌዎችን ከሾሙላቸው በኋላ ጦመውም ከጸለዩ በኋላ፣ ላመኑበት ለጌታ አደራ ሰጧቸው” ይላል። 
የሐዋ. 14፡23 
ከዚህም ጋር “ለዩልኝ” የሚለው ቃል የሚያስረዳው ነገር ክህነት ለተወሰኑ ለጥቂቶች ብቻ የሚሰጥ ጸጋ እንጂ ለሁሉም አማኝ 
አለመሆኑን ነው። ለሁሉም የሚሆነው የመዳን ጥሪን በተመለከተ ሲሆን “እንግዲህ ሂዱና አሕዛብን ሁሉ በአብ በወልድና 
በመንፈስ ቅዱስ ስም እያጠመቃችኋቸው፣ ያዘዝኋችሁንም ሁሉ እንዲጠብቁ እያስተማራችኋቸው ደቀ መዛሙርት አድርጓቸው” 
ይላል። ክህነት ግን ይህን የመዳን ጸጋ ለመከወን የሚያስፈልግ የአገልግሎት ጸጋ በመሆኑ ለሁሉም ሳይሆን ለሚመረጡ ለጥቂቶች 
ብቻ ስለሆነ “ለጠራኋቸው ሥራ ለዩልኝ” አለ። 
ቅዱስ ጳውሎስ እርሱ በዚህ ሁኔታ ከተካነ በኋላ እርሱ ደግሞ በየሄደበት በጥንቃቄ እየመረጠ ካህናትን ይሾም ነበር። ለአብነትም 
በኤፌሶን ለሦስት ዓመታት ያህል በብዙ ድካም ወንጌልን ሰብኮ ብዙ ሥራ ሠርቶ ነበር። በዚያም ብዙ ጳጳሳትንና ካህናትን ሾሞ 
ነበር። ከሦስት ዓመታት ቆይታው በኋላ ሊለያቸው ሲል እንዲህ ያላቸው ለዚህ ነበር፡- 
በገዛ ደሙ የዋጃትን የእግዚአብሔርን ቤተ ክርስቲያን ትጠብቋት ዘንድ መንፈስ ቅዱስ እናንተን ጳጳሳት አድርጎ ለሾመባት 
ለመንጋው ሁሉና ለራሳችሁ ተጠንቀቁ። . . . የሐዋ. 20:28-31 
መንጋውን የሚጠብቁ ጳጳሳት ባይኖሩ ኖሮ፣ መንጋውን መጠበቅ የሁሉም ሰው ጋርዮሻዊ ድርሻ ቢሆን ነሮ ቅዱስ ጳውሎስ ለምን 
እንደዚህ አለ?  
በዚሁ መንገድ ቅዱስ ጳውሎስ ጢሞቴዎስን የኤፌሶን ጳጳስ አድርጎ ሾሞታል። ጢሞቴዎስ እርሱ ከቅዱስ ጳውሎስ የተሾመ ጳጳስ 
እንደ መሆኑ ካህናትንና ዲያቆናትን መካን የሚችል ነውና ኤጲስ ቆጶሳትንና ዲያቆናትን ሲሾም በምን መለኪያ ማድረግ እንዳለበት 
በመልእክቱ ጽፎለታል። በመጀመሪያው መልእክቱ ምዕራፍ ሦስት ላይ ይህን በተመለከተ በዝርዝር እንዲህ ጽፎለታል፡- 
እንግዲህ ኤጲስ ቆጶስ እንዲህ ሊሆን ይገባዋል፤ የማይነቀፍ፣ የአንዲት ሚስት ባል፣ ልከኛ፣ ራሱን የሚገዛ፣ እንደሚገባው 
የሚሠራ፣ እንግዳ ተቀባይ፣ ለማስተማር የሚበቃ፣ የማይሰክር፣ የማይጨቃጨቅ፣ ነገር ግን ገር የሆነ፣ የማይከራከር፣ 
ገንዘብን የማይወድ፣ ልጆቹን በጭምትነት ሁሉ እየገዛ የራሱን ቤት በመልካም የሚያስተዳድር፤ ሰው ግን የራሱን ቤት 
እንዲያስተዳድር ባያውቅ፣ የእግዚአብሔርን ቤተ ክርስቲያን እንዴት ይጠብቃታል? በትዕቢት ተነፍቶ በዲያቢሎስ ፍርድ 
እንዳይወድቅ፣ አዲስ ክርስቲያን አይሁን። በዲያቢሎስ ነቀፋና ወጥመድም እንዳይወድቅ፣ በውጭ ካሉት ሰዎች ደግሞ 
መልካም ምስክር ሊኖረው ይገባዋል። 
ቀጥሎ ደግሞ ዲያቆናትን በተመለከተ እንዲህ ጽፎለታል፦ 
እንዲሁም ዲያቆናት ጭምቶች፣ በሁለት ቃል የማይናገሩ፣ ለብዙ ወይን ጠጅ የማይጎመጁ፣ ነውረኛ ረብ የማይወዱ፣ 
በንጹሕ ሕሊና የሃይማኖትን ምሥጢር የሚይዙ ሊሆኑ ይገባቸዋል። እነዚህም ደግሞ አስቀድሞ ይፈተኑ፣ ከዚያም በኋላ 
ያለ ነቀፋ ቢሆኑ በዲቁና ሥራ ያገልግሉ። እንዲሁም ሴቶች ጭምቶች፣ የማያሙ፣ ልከኞች፣ በነገር ሁሉ የታመኑ ሊሆኑ 
ይገባቸዋል። ዲያቆናት ልጆቻቸውንና የራሳቸውን ቤቶች በመልካም እየገዙ እያንዳንዳቸው የአንዲት ሴት ባሎች ይሁኑ። 
በዲቁና ሥራ በመልካም ያገለገሉ ለራሳቸው ትልቅ ማዕርግና በክርስቶስ ኢየሱስ ባለው እምነት ብዙ ድፍረት ያገኛሉ። 1 
ጢሞ. 3፡1-13 
“አዲስ ክርስቲያን አይሁን”፣ ለምን? 
ቅዱስ ጳውሎስ ኤጲስ ቆጶስ ሊሆን ስለሚገባው ሰው መሥፈርት ብሎ ከገለጻቸው መለኪያዎች አንዱ “አዲስ ክርስቲያን አይሁን” 
የሚል ነው። ሁሉም ክርስቲያን ካህን ከሆነ፣ ሁሉም ክርስቲያን እኩል ካህን ቢሆን ኖሮ፣ ክርስቲያን ሲሆን ያገኘውን ነገር ገና 
እንዳላገኘው ነገር አድርጎ “አዲስ ክርስቲያን አይሁን” ለምን ይል ነበር? ሆኖም ግን እውነታው ፕሮቴስታንቶች እንደሚሉት 
ሳይሆን እነርሱ ከሚሉት ጋር ፍጹም ተቃራኒ የሆነ ሌላ ነው። 
ሁሉም ክርስቲያን በክርስቲያንነቱ እኩል ሲሆን ካህናት የሚሆኑት ግን ከክርስቲያኖች መካከል ቅዱስ ጳውሎስ ያስቀመጣቸውን 
ቅድመ ሁኔታዎችና መስፈርቶች ማሟላታቸው በጥንቃቄ ተመርምሮ ከዚያ በኋላ በአንብሮተ እድ (እጅ በመጫን) የሚካኑት 
ስለሆኑ ነው። ካህን የሚደረገው ሰው ለራሱ ብቻ ሳይሆን ሌሎች ክርስቲያኖችን እንዲያገለግል በመሆኑ ከሚያለግላቸው 
ምእመናን በሕይወቱም በእውቀቱም በአጠቃላይ በሁለንተናው የተሻለ ሆኖ ሊገኝ የግድ ይለዋል። ኤጲስ ቆጶስ ሊደረጉ 
ስለሚገባቸው ሰዎች በተመለከተ ቅዱስ ጳውሎስ ከላይ የዘረዘራቸው መስፈርቶች ይህን ታሳቢ ያደረጉ ናቸው። 
ከክርስቲያኖች መካከል ተመርጦ ኤጲስ ቆጶስ የሚደረገው ሰው ክርስቲያኖችን ሊያስተዳደር በመሆኑ በማስተዳደር ረገድ ልምድ 
ያለው ሊሆን ይገባዋል አለ። ለዚህ ደግሞ ክርስቲያን መሆን ብቻ ሳይሆን በክርስትና ሕይወት በሚገባ በተግባር የኖረ ሊሆን 
ይገባዋል። ካህን የሚሆነው ሌሎችን ለመምራት እንደመሆኑ ክርስትናን ለራሱ ለመኖሩ ያልተመሰከረለትን ሰው በሌሎች ሕይወት 
ላይ ሐላፊነት መስጠት እንዴት ይቻላል? እንደዚሁም በክርስትና ሕይወት የኖረና ተግባራዊ የሕይወት ልምምድ ያለው ሊሆን 
እንጂ ገና አዲስ ተጠማቂ ሊሆን ስለማይገባው “አዲስ ክርስቲያን አይሁን” አለ። ስለሆነም “አዲስ ክርስቲያን አይሁን" የሚለውና 
ሌሎቹም የተገለጹት መስፈርቶች በግልጽ የሚያስረዱት ሁሉም ክርስቲያን ካህን መሆኑን ሳይሆን ካህናት የሚሆኑት 
ከክርስቲያኖች መካከል በሕይወታቸውና በእውቀታቸው የተመሰከረላቸው ጥቂት ሰዎች ብቻ መሆናቸውን ነው። 
ቅዱስ ጳውሎስ በመቀጠልም ጢሞቴዎስ ካህናትን ሲመርጥና ሲሾም በታላቅ ጥንቃቄ ሊሆን እንደሚገባው አሁንም በዚሁ 
መልእክቱ በምዕራፍ አምስት ላይ አሳስቦታል። ከላይ በምዕራፍ ሦስት ላይ ኤጲስ ቆጶስ ሊሆን የሚገባው በምን መሥፈርት 
መሆኑን በአጠቃላይ ከገለጸለት በኋላም ጉዳዩ አሳሳቢና ታላቅ ጥንቃቄ የሚያሻው በመሆኑ አሁንም በድጋሜ እንዲህ ሲል 
አሳስቦታል፡- 
በማንም ላይ ፈጥነህ እጆችህን አትጫን፣ በሌሎችም ኃጢአት አትተባበር። 1 ጢሞ. 5፡22 
እያንዳንዱ ክርስቲያን ከሆነው በተለየ ሁኔታ የሚያገለግሉ ካህናት ባይኖሩ ኖሮ፣ ስለ አመራረጣቸው ይህን የመሰለ ታላቅ ጥንቃቄ 
ለምን አስፈለገ? በክርስትና ዘንድ ያለው ክህነት ሁሉም ክርስቲያን እኩል የሆነበት “ክህነት” ብቻ ከሆነ፣ ለምን እንደዚህ ተባለ? 
ያለው “ማንንም ፈጥነህ ክርስቲያን አታድርግ” ሳይሆን “በማንም ላይ ፈጥነህ እጆችህን አትጫን” ማለትም ካህን አታድርግ 
ነውና። ይህ ሁሉ በግልጽ የሚያሳየው ሕዝቡን በአባትነት ይመሩና ምስጢራትን ይፈጽሙ ዘንድ በጥንቃቄ ተመርጠው 
በአንብሮተ እድ የሚሾሙ ካህናት መኖራቸውን ነው። ይህም ካህን የሚደረግ ሰው ከክርስቲያኖች መካከል በታላቅ ጥንቃቄ 
የሚመረጥና በአንብሮተ እድ የሚሾም መሆኑን በግልጽ የሚናገር ነው። 
ቅዱስ ጳውሎስ ሌላውን ደቀ መዝሙሩን ቲቶንም የቀርጤስ ጳጳስ ካደረገው በኋላ ካህናትን ይሾም ዘንድ አዝዞታል። "....ስለዚህ 
ምክንያት የቀረውን እንድታደራጅ በየከተማውም፣ እኔ አንተን እንዳዘዝሁ፣ ካህናትን እንድትሾም በቀርጤስ ተውሁህ” በማለት 
በምን ዓይነት መሥፈርት ካህናትን ሊመርጥና ሊክን እንደሚገባው ጽፎለታል። ቲቶ 1፡4-9 ስለዚህ ተሐድሶ ፕሮቴስታንቶች 
“ታዲያ በዐዲስ ኪዳን ካህናት እነ ማን ናቸው? ተብሎ ቢጠየቅ ......የእውቀት የሀብትና የመሳሰሉት መስፈርቶች ሳይኖሩ ክርስቶስ 
በደሙ የቀደሳቸው ምእመናን በሙሉ ናቸው” (የተቀበረ መክሊት፣ ገጽ 149) ያሉትና ይህን በመሰለው ትምህርታቸው ከዚህ 
ሁሉ የመጽሐፍ ቅዱስ ትምህርት ጋር ምን ያህል ተቃራኒ ሆነው ይሆን! 
ሁሉም አማኝ ካህን ከሆነ፣ ለጳጳሳት፣ ለቀሳውስትና ለዲያቆናት የተለዩ መስፈርቶች ለምን አስፈለጉ? ጳጳሳት፣ ካህናትና ዲያቆናት 
እንዲያሟሏቸው የተዘረዘሩት መስፈርቶች ሁሉም ክርስቲያን ቢያሟላቸውና ቢኖሩት መልካም የሆኑ ቢሆኑም   ለጳጳሳት 
ለቀሳውስትና ለዲያቆናት በልዩ ሁኔታ ሊኖራቸው የሚገቡ ከፍ ያሉ፣ ሕይወታዊ፣ እውቀታዊና ሥነ ምግባራዊ መስፈርቶች 
ተቀምጠዋል። 1 ጢሞ. 3፡ 2፣ 10-12 ፤ ቲቶ 1፡6 እነዚህ ሁሉ፣ ክህነት የሁሉም አማኝ የወል ጸጋ ሳይሆን ከፍ ያሉ መስፈርቶችን 
ለሚያሟሉና በአንብሮተ እድ ሐዋርያዊ ክህነትን ለሚቀበሉ ለጥቂቶች ሰዎች ብቻ መሆኑን በግልጽ የሚያስረዱ ናቸው። 
በዕብራውያን መልእክቱ ላይም ይኸው ሐዋርያ የካህናት ሓላፊነት ምን ያህል ከባድ እንደሆነና ስለ እያንዳንዱ ነፍስ ተጠያቂነት 
ያለባቸው ስለመሆኑ፣ ምእመናንም ካህናት ይህን ከባድ ሓለፊነታቸውን በአግባቡ ይወጡ ዘንድ ሊታዘዟቸው የሚገባ ስለመሆኑ 
እንዲህ ብሏል፡- “ለዋኖቻችሁ ታዘዙና ተገዙ፤ እነርሱ ስሌትን እንደሚሰጡ አድርገው፣ … ስለ ነፍሳችሁ ይተጋሉ።” ዕብ. 13፡17 
ይህን ከባድ የሆነ የአገልግሎት ጸጋም ማንም ሰው በራሱ ይገባኛል ብሎ በመካሰስ የሚወስደው አይደለም። “እንደ አሮንም 
በእግዚአብሔር ከተጠራ በቀር ማንም ክብሩን ለራሱ የሚወስድ የለም” ተብሎ የተነገረው ለዚህ ነው። ዕብ. 5.4 
ይህን ክህነት በራሳቸው ሥልጣን ገንዘብ ሊያደርጉ የተነሡ ሁሉ አንድም ሳይቀሩ ከእግዚአብሔር ዘንድ መቅሠፍትና ቅጣት 
ወረደባቸው እንጂ አበጃችሁ የተባለ አንድም የለም። በመጨረሻም የደረቀችው የአሮን በትር እንድትለመልምና እንድታፈራ 
በማድረግ በተአምሩ ለክህነት የመረጠው አሮንና ቤቱን መሆኑን ካሳየ በኋላ እንዲህ የሚል ከባድ ማስጠንቀቂያ ሰጠ፡- 
አንተም ከአንተም ጋር ልጆችህ ለመሠዊያው ሥራ የሚሆነውን ሁሉ፣ በመጋረጃውም ውስጥ የሚሆነውን ታደርጉ ዘንድ 
ክህነታችሁን ጠብቁ፣ አገልግሉም፤ ክህነቱን ለስጦታ አገልግሎት ሰጥቼአችኋለሁ፤ ሌላም ሰው ቢቀርብ ይገደል፡፡ ዘኁ. 
18፡7 
በቆሬና ጓደኞቹ ላይ፣ በዖዝያን ላይ፣ በሳኦል ላይ፣ በዖዛ ላይ የተፈጸመባቸው ይኸው ማስጠንቀቂያ የተነገረው የእግዚአብሔር 
ቃል ነበር። ሁሉም ክህነትን በመዳፈራቸው ተቀሠፉ እንጂ አልተጠቀሙም። 
እዚህ ላይ ወደ ቀጣዩ ጉዳይ ከመሄዳችን በፊት ስለ ክህነት የቤተ ክርስቲያን አባቶች ካስተማሩት ውስጥ ትንሽ ብቻ መልከት 
አድርገን እንለፍ። 
❖ “…..ኃጢአትን ይቅር የማለትን ሥልጣን ለራሱ ለእግዚአብሔር ብቻ የሚገባ ሥልጣን ስለሆነ ይህን ለሌላ ለማንም 
አንሰጥም በማለት፣ እግዚአብሔርን ታላቅ በሆነ አክብሮት እናከብረዋለን ይላሉ። ሆኖም ግን እርሱ በግልጽ የተናገረውን 
ትእዛዙን እንደሚሽሩትና ለካህናት የሰጠውን ሥልጣን አንቀበልም እንደሚሉት እንደ እነርሱ አድርጎ የሚያቃልለው ሌላ 
ማንም የለም። ራሱ ጌታችን “መንፈስ ቅዱስን ተቀበሉ፣ ኃጢአታቸውን ይቅር ያላችኋቸው ሁሉ ይቀርላቸዋል፤ 
የያዛችሁባቸው ተይዞባቸዋል” ያላቸው ከሆነ፣ እግዚአብሔርን የሚያከብረው የእርሱን ትእዛዝ ተቀብሎ የሚታዘዘው ነው? 
ወይስ ትእዛዙን አልቀበልም የሚለው? .. " (ቅዱስ አምብሮስ በእንተ ንስሐ፣ መጽሐፍ 1፡6-7) 
❖ "· · · የሰውነት ሕመሞች ለሁሉም ሰው፣ ወይም ደግሞ እንዲሁ በዘፈቀደ የሚገለጡ አይደሉም፣ እነርሱን በማከም 
ችሎታ ላላቸው ለካህናት ብቻ ነው እንጂ። . . . የእግዚአብሔር ምስጢራት አደራ ለተሰጣቸው ለካህናት ኃጢአታችንን 
መናዘዝ አስፈላጊያችን ነው" ... ሕዝቡ ኃጢአታቸውን በመጥምቁ ዮሐንስ ፊት ይናዘዙ እንደ ነበር በወንጌል ተጽፏል 
(ማቴ.3፡6)። በሐዋርያት ሥራ ላይም ባጠመቋቸው በሐዋርያት ፊት እየቀረቡ ይናዘዙ እንደ ነበር ደግሞ በሐዋርያት ሥራ 
ላይ ተጽፏል (የሐዋ. 19፡18)።” (ቅዱስ ባስልዮስ ታላቁ፣ ቀኖናት) 
❖  ". ... ይኸው የቃሉ ኃይልና አክባሪነት ካህኑንም እንደዚሁ በእርሱ ላይ ከሚፈጸምለት ቡራኬና ከሚሰጠው ጸጋ 
እግዚአብሔር የተነሣ ከአጠቃላይ ሰዎች የተለየና የተከበረ ያደርገዋል። ትናንት ከብዙዎች መካከል አንዱ የነበረ ሲሆን፣ 
ከሕዝቡ ውስጥ አንዱ የነበረውን እርሱን አሁን በጸጋ እግዚአብሔር ከሕዝቡ ተለይቶ የሃይማኖት አስተማሪ፣ የተሰወሩና 
የከበሩ ለሆኑት ምስጢራት መምህርና ተላላኪ ይሆናል። ይህም ውጫዊ ሰውነቱ ሳይለወጥ ሲሠራ በማይታየው ጸጋ 
እግዚአብሔር ከፍ ላለው ሁኔታ በመሸጋገሩ ነው። (ቅዱስ ጎርጎርዮስ ዘኑሲስ፣ ትምህርት በእንተ ጥምቀተ ክርስቶስ) 
❖ “የክህነት አገልግሎት የሚፈጸመው በዚህ ምድር ላይ ነው፣ ሆኖም መዓርጉ ግን ከሰማያውያን ጋር ነው። ይህም በተገባ 
ነገር ነው፣ ምክንያቱም ይህን ምስጢር የመሠረተው ሰው ወይም መልአክ ወይም ሊቀ መላእክት ወይም ሌላ ፍጡር ኃይል 
ሳይሆን ራሱ መንፈስ ቅዱስ ነውና። በሥጋ ያሉ ሰዎች የመላእክትን አገልግሎት ይወክሉ ዘንድ የመሠረተው ራሱ ባለቤቱ 
መንፈስ ቅዱስ ነውና።” (ቅዱስ ዮሐንስ አፈ ወርቅ፣ በእንተ ክህነት፣ መጽሐፍ 3፡4) 
❖ “[ካህኑ] መንፈስ ቅዱስን ሲጠራ፣ እና እጅግ አስፈሪ የሆነውን መሥዋዕት ሲሠዋ፣ በየጊዜው የሁላችንን ጌታ በእጁ 
የሚዳስሰውን ካህኑን ምን መዓርግ ነው የምንሰጠው? ምን ያህል ታላቅ ንጽሕናና ምን ያህል አማናዊ የእምነት ሰው መሆንን 
እንጠብቅበት ይሆን? ...” (ቅዱስ ዮሐንስ አፈ ወርቅ፣ በእንተ ክህነት፣ መጽሐፍ 6፡4) 
❖ “ይህን ያህል ደገኛ የሆነውን [ክህነትን] ነገር የሚነቅፍ ምን ያህል ነፍሱ የጎሰቆለችበት ሰው ይኖር ይሆን? ዲያብሎሳዊ 
መንፈስ ድል ካላደረገው በስተቀር እንዲህ የሚያደርግ ማንም ጤነኛ ሰው አይኖርም ብዬ በድፍረት እናገራለሁ። የራሳችንን 
መዳንም ሆነ ለእኛ ተስፋ ተደርገው የተሰጡንን መልካም ነገሮች ሁሉ ለማግኘት የማንችለው የሆነውን ይህን ያህል ታላቅ 
ጸጋ የሆነውን ክህነትን መናቅና ማቃለል ምን ያህል እብደት ነው! ለካህናት እንዲህ አላቸው፡- “ኃጢአቱን ይቅር ያላችሁት 
እርሱ ይቅር ተብሎለታል፤ ኃጢአቱን የያዛችሁበት ማንም ደግሞ እንዲሁ ተይዞበታል።” በውኃና በመንፈስ ካልተወለደ 
በስተቀር ማንም ሰው ወደ መንግሥተ ሰማያት መግባት የማይችል ከሆነ፣ እና የጌታን ሥጋ ካልበላና ደሙን ካልጠጣ 
በስተቀር ከዘለዓለማዊ ሕይወት ውጭ የሚሆን ከሆነ፣ እና እነዚህ ነገሮች ሁሉ የሚፈጸሙት በእነዚያ የተቀደሱ እጆች ከሆነ፣ 
ማለቴም የካህናቱ እጆች ማለቴ ነው፣ ለማንምስ ቢሆን ከእነዚህ ውጭ ከሲኦል እሳት ማምለጥ እንዴት ይችላል? ለድል 
አድራጊዎች የተዘጋጁትን አክሊሎች ሊያገኝስ እንዴት ይቻለዋል? (ቅዱስ ዮሐንስ አፈ ወርቅ፣ በእንተ ክህነት፣ መጽሐፍ 
3፡5) 
❖ እግዚአብሔር ለመላእክትና ለሊቃነ መላእክት ያልሰጣቸውን ሥልጣን ካህናት ተቀብለዋልና። ለመላእክት “በምድር 
የምታስሩት ሁሉ በሰማይ የታሰረ ይሆናል፥ በምድርም የምትፈቱት ሁሉ በሰማይ የተፈታ ይሆናል” አልተባለላቸውምና። 
(ማቴ. 18፡ 18) በርግጥ ምድራዊ የሆኑ ገዢዎችም የማሰር ሥልጣን አላቸው፤ ሆኖም ግን እነርሱ ማሰር የሚችሉት 
ሰውነትን ብቻ ነው። ካህናት ግን ነፍስ ድረስ በሚደርስና ሰማያትንም ዘልቆ በሚያልፍ ሁኔታ እስከ ማሰር ይችላሉ። … ልክ 
አንድ ጌታ የአገልጋዮቹን ውሳኔ እንደሚያጸድቀው ሁሉ፣ ካህናት በዚህ በምድር ላይ የሚያደርጉትን ነገርም እግዚአብሔር 
በሰማይ ያጸድቀዋል። እርሱ የሰማያትን ኃይል ሁሉ አልሰጣቸውምን? ከዚህ የበለጠ ሥልጣን ምን አለ ይሆን? (ቅዱስ 
ዮሐንስ አፈ ወርቅ፣ በእንተ ክህነት፣ 3:6) 
እውነተኛዎቹና ለሐዋርያት ቅርብ የነበሩት የቤተ ክርስቲያን አባቶቻችን ትምህርታቸውና እምነታቸው እንዲህ ነበር። ተሐድሶ 
ፕሮቴስታንቶች የሚሉት ነገር በሙሉ ሐዋርያዊት ቤተ ክርስቲያን ከምታምነውና ከምታስተምረው ተቃራኒ የሆነ ነው። ሉተርና 
መሰሎቹ ከ1500 ዓመታ በኋላ በራሳቸው ግምት የፈጠሩት ልብ ወለድ አረዳድ ነው። 
“ሽማግሌ?” ወይስ “ካህን?” 
የሐዲስ ኪዳን መጻሕፍትን የጻፉልን ቅዱሳን አባቶቻችን ካህን የሚለውን ቃል የጻፉት ምን በሚል የግሪክ ቃል እንደሆነ ማወቅ 
አስፈላጊ ነው። የሐዲስ ኪዳን መጻሕፍት ከተጻፉበት ከመጀመሪያው የግሪክ ቋንቋ ወደ ሌሎች ቋንቋዎች ሲተረጎሙ፣ አንዳንዶቹ 
ቃላት፣ አገላለጾች እና ዐረፍተ ነገሮች በግሪክ ቋንቋ ያለው ሙሉ መንፈሳቸውና ሐሳባቸው እንዳለ ወደ ሌላ ቋንቋ ለማሻገር 
አስቸጋሪ የሆኑ አሉ። በተለይም አንዳንዶቹ ቃላት የተለያየ ዓይነት ትርጉምና ሐሳብ የሚሸከሙ በመሆናቸው ቃላቱ በዚያ ቦታ 
ላይ ጥቅም ላይ የዋሉበትን ዐውድና አግባብ በጥንቃቄ መረዳት ካልተቻለ የተፋለሰ አተረጓጎም እስከ መፍጠር ሁሉ ሊያደርስ 
ይችላል። 
ማንኛውም ቋንቋ ቢሆን በሌላ ቋንቋ የተጻፈን መጽሐፍ በጥንተ ቋንቋው በተጻፈበት ስሜት፣ መንፈስ፣ ውበትና አገላለጽ እንዳለ 
ሙሉ በሙሉ ሊተረጉመው የማይችል መሆኑ የታወቀ ነው። በትርጉም ሂደት የተወሰኑ ሐሳቦች መፈርፈራቸው አይቀርም። 
ስለዚህ በሐዲስ ኪዳን መጻሕፍት ውስጥ አንዳንድ ጥንተ የት መጣቸው በጣም አስፈላጊ የሆኑ ቃላትን በተመለከተ ወደ ግሪኩ 
መሄድና በጥንተ ቋንቋው ምን ተብለው እንደ ተጻፉና ያ ቃልም ምንን ይወክልና ይገልጽ እንደ ነበር ወደ ኋላ ሄዶ መመርመር 
የግድ የሚሆንባቸው ሁኔታዎች አሉ። ከእነዚህ አንዱ ካህን (ፕሬስባይተሮስ - πρεσβύτερος) የሚለው ቃል ነው። 
ካህን የሚለው ቃል በግእዝ ተክህነ - አገለገለ ከሚለው ግሥ የተገኘ ቃል ሲሆን በግሪኩ ደግሞ ፕሬስባይተሮስ -  
πρεσβύτερος ከሚለው ቃል የመጣ ሲሆን በዚሁ በግሪኩ ኤሬይስ (eregς – Ereis) ከሚለው ጋር አንድ ነው። 
በዕብራይስጥ ደግሞ ኮሄን ከሚለው ቃል የተገኘ ነው። ፕሬስባይቴሮስ - πρεσβύτερος ተብሎ የሚጠራው የአንድ አካባቢ 
ሕዝበ ክርስቲያን መሪ የሆነ ሰው ነበር። ስለዚህም ፕሬስባይቴሮስ - πρεσβύτερος ማለት የአንድ አጥቢያ ወይም አካባቢ ቤተ 
ክርስቲያን ሐላፊ ማለት ነበር። ፕሬስባይቴሮስ - πρεσβύτερος የሚለው ቃል የቃሉ ቀጥተኛ ትርጉም ቀዳሚነት ያለው 
(senior)፣ ወይም የበላይ የሆነ ሐላፊ ወይም ታላቅ (elder) ማለት ነው። ኤጲስ ቆጶስ ማለት የበላይ ሐላፊ፣ ከላይ ሆኖ 
የሚመለከት (የሚቆጣጠር overseer) ማለት ነው። በመጀመሪያዋ ቤተ ክርስቲያን ዘንድ ፕሬስባይቴሮስ - πρεσβύτερος 
የሚለው ቃል ቤተ ክርስቲያንን (ማኅበረ ምዕመናንን) በበላይ ሆኖ የሚቆጣጠረውን ኤጲስ ቆጶስን የሚመለከት ቃልም ነበር። 
ምክንያቱም በመጀመሪያዋ ቤተ ክርስቲያን ዘንድ አጥቢያዊ ወይም አንድ የሆነ አካባቢያዊ ቦታን የሚያማክልን ቤተ ክርስቲያን 
የሚመራው ጳጳስ ስለነበር ነው። በኋላ ላይ ግን የአጥቢያ ቤተ ክርስቲያንና የምእመናን ቁጥር እየበዛ ሲሄድ አንድ ጳጳስ በሁሉም 
ቤተ ክርስቲያን ለመገኘት የማይችል ከመሆኑ የተነሣ ጳጳሱ በአንብሮተ እድ ቀሳውስትን እየሾመ እንዲያጠምቁና ቀድሰው 
እንዲያቆርቡ ማድረግ ተጀመረ። 
የሆነ ሆኖ ፕሬስባይተር - πρεσβύτερος የሚለው ቃል የቤተ ክርስቲያን ሐላፊዎችን የሚወክል ቃል እንጂ እንዲሁ በዕድሜ 
የሸመገለ ሰውን ሁሉ የሚመለከት ቃል አይደለም። በእርግጥ ይህ ቃል በዕድሜ የገፉ አባቶችን ለመግለጽም ጥቅም ላይ ውሏል። 
ሆኖም ከቤተ ክርስቲያን አባትነትና መሪነት ጋር በተያያዘ ጉዳይ ጥቅም ላይ ሲውል ግን ክህነታዊ ሐላፊነትን በሚገልጽና 
በሚያመለክት ሁኔታ ጥቅም ላይ የዋለ ቃል ነው እንጂ ከዕድሜ ሽምግልና ወይም እንደ አገር ሽማግሌ ዓይነት ባለ መንፈስ ጥቅም 
ላይ የዋለ ቃል አይደለም። በዕድሜ የገፉ ሽማግሌዎችን በተመለከተ ጥቅም ላይ ሲውል “በመጨረሻው ቀን እንዲህ ይሆናል፤ 
ሥጋ በለበሰ ሁሉ ላይ ከመንፈሴ አፈሳለሁ፤ ወንዶችና ሴቶች ልጆቻችሁም ትንቢት ይናገራሉ፣ ጎበዞቻችሁም ራእይ ያያሉ፣ 
ሽማግሌዎቻችሁም ሕልም ያልማሉ … ” ይላል። የሐዋ. 2፡17 እንዲሁም “የመቶ ዓመትም ሽማግሌ ስለ ሆነ እንደ ምውት 
የሆነውን የራሱን ሥጋና የሳራ ማኅፀን ምውት መሆኑን በእምነቱ ሳይደክም ተመለከተ” ይላል። ሮሜ 4:19 
በአንጻሩ የቤተ ክርስቲያን አባቶች ካህናትን በተመለከተ ጥቅም ላይ ሲውል ደግሞ “በየቤተ ክርስቲያኑም ሽማግሌዎችን 
ከሾሙላቸው በኋላ ጦመውም ከጸለዩ በኋላ፣ ላመኑበት ለጌታ አደራ ሰጧቸው" ይላል። የሐዋ. 14፡23 እንደዚሁም “በመልካም 
የሚያስተዳድሩ ሽማግሌዎች፣ ይልቁንም በመስበክና በማስተማር የሚደክሙት፣ እጥፍ ክብር ይገባቸዋል።” (1 ጢሞ. 5፡7) ፤ 
“ስለዚህ ምክንያት የቀረውን እንድታደራጅ በየከተማውም፣ እኔ አንተን እንዳዘዝሁ፣ ሽማግሌዎችን እንድትሾም በቀርጤስ 
ተውሁህ” (ቲቶ 1፡5) ይላል። ይህ “ሽማግሌ” የሚለው ቃል በዕድሜ መሸምገልን ብቻ የሚገልጽና የሚያመለክት ቃል ሳይሆን 
በጸጋና በሞገስ ሁነኛ ቦታ ያለው መሆንን የሚያመለክት ቃል ነው። ሃያ አራቱ ካህናተ ሰማይ በዚሁ ቃል “ሽማግሌዎች” ተብለው 
ተጠርተው የምናገኘው ለዚህ ነው። ለምሳሌም በራእየ ዮሐንስ ላይ “በዙፋኑ ዙሪያም ሀያ አራት ዙፋኖች ነበሩ፣ በዙፋኖቹም ላይ 
ነጭ ልብስ ለብሰው በራሳቸውም የወርቅ አክሊል ደፍተው ሃያ አራት ሽማግሌዎች ተቀምጠው ነበር” ተብሏል። 
እንዲሁም ሃያ አራቱ ሽማግሌዎች በዙፋን ላይ በተቀመጠው ፊት ወድቀው፣ ከዘላለም እስከ ዘላለም በሕይወት ለሚኖረው 
እየሰገዱ፣ ጌታችንና አምላካችን ሆይ፣ አንተ ሁሉን ፈጥረሃልና ስለ ፈቃድህም ሆነዋልና ተፈጥረውማልና ክብር ውዳሴ ኃይልም 
ልትቀበል ይገባሃል እያሉ በዙፋኑ ፊት አክሊላቸውን ያኖራሉ።” ራእ. 4፡4፣ 10-11 ፤ 5፡11 ፤ 7፡11 ይህ ማለት ግን ሃያ አራቱ 
ካህናተ ሰማይ በዕድሜያቸው የሸመገሉ ናቸው ማለት አለመሆኑ የታወቀ ነው። ወጣትነትም ሆነ ሽምግልና የሚነገሩት ለሰው 
እንጂ ለመላእክት አይደለምና። ስለዚህ ሃያ አራቱን ካህናተ ሰማይ በተመለከተ የተነገረው “ሃያ አራቱ ሽማግሌዎች” የሚለው 
አገላለጽ በእግዚኣብሔር ፊት ያላቸውን ጸጋና ሞገስ፣ በፊቱ የሚያገለግሉ አገልጋዮች (ካህናት) መሆናቸውን የሚገልጽ እንጂ 
በዕድሜያቸው የገፉ አረጋውያን ሽማግሌዎች ማለት አለመሆኑ ግልጽ ነው። 
ስለሆነም “ፕሪስባይተር - ሽማግሌ” የሚለው የግሪኩ ቃል በዕድሜ የሸመገለን ሰው ሁሉ ማለት ሳይሆን በቤተ ክርስቲያን 
ሕይወት የኖረና በአባትነት የሚመራ ካህንን የሚመለከት ቃል ነው። በሱርስት ቋንቋም ካህን የሚለው ቃል “ካሺሾ” ከሚለው 
ቃል የመጣ ሲሆን፣ ይህም እንዲሁ የግሪኩ ቃል ማለት አንደሆነው ሁሉ አረጋዊ ማለት ነው። በግእዙም አንድ ሰው “አረጋዊ” 
የሚባለው ከዕድሜው ይልቅ በሕይወቱና በጸጋው ሁኔታ ነው። በዕድሜው ወጣት እንኳ ቢሆን በክርስቲያናዊ የተጋድሎ ሕይወቱ 
የበሰለና በቁዔት ያገኘ ከሆነ “አረጋዊ” ሊባል ይችላል። 
ለምሳሌም ከተሰዓቱ ቅዱሳን መካከል አንዱ የሆኑት አቡነ አረጋዊ፣ “አረጋዊ” የተባሉት በዕድሜያቸው አልነበረም፤ ይልቁንም 
በዕድሜያቸው ከሌሎቹ ከሁሉም አባቶች ያነሱ ነበሩ። ነገር ግን በሕይወታቸው አረጋዊ ስለነበሩ ዘሚካኤል የሚለው መጠሪያ 
ስማቸው የነበረው እስኪረሳ ድረስ አቡነ አረጋዊ የሚለው ስማቸው ጎልቶ የታወቀ ሆኗል። በዚህ መንገድ እነ አረጋዊ መንፈሳዊንም 
ማሰብ እንችላለን። ስሙ ዮሐንስ ሲሆን ከተጋድሎ ሕይወቱና ከጸጋው ታላቅነት የተነሣ “አረጋዊ መንፈሳዊ - መንፈሳዊ አባት” 
ተብሏል። በአባቶች ሕይወት፣ “አረጋዊ” የሚለው ቃል የሚገልጸው በዕድሜ የሸመገለ ሰው ማለትን ሳይሆን በጸጋ እግዚአብሔር 
የበለጸገና የተጠቀመ፣ ሌሎችን ለመምራትና ለመምከር ከሚያስችለው የሕይወት ደረጃ የደረሰ አባትን ማለት ሆኖ ነው 
የምናገኘው። 
በመሆኑም “ፕሬስባይተሮስ - ሽማግሌ ወይም አረጋዊ” የሚለው የግሪኩ ቃልም የሚገልጸውና የሚወክለው በዕድሜ የሸመገሉ 
ሰዎችን ሳይሆን በቤተ ክርስቲያን ኣባትነት ያለ ካህናትን ነው። ቅዱስ ያዕቆብ በመልእክቱ ላይ “ከእናንተ የታመመ ማንም ቢኖር 
የቤተ ክርስቲያንን ሽምግሌዎች ወደ እርሱ ይጥራ፤ በጌታም ስም እርሱን ዘይት ቀብተው ይጸልዩለት። የእምነትም ጸሎት ድውዩን 
ያድናል ጌታም ያስነሣዋል፤ ኃጢአትንም ሠርቶ እንደ ሆነ ይሰረይለታል” ያለው ለዚህ ነው። ያዕ. 5፡14-15 “ከምእመናን መካከል 
አንዱን ይጥራ” አላለም፤ “የቤተ ክርስቲያንን ሽምግሌዎች ወደ እርሱ ይጥራ” አለ እንጂ። እነርሱም “በጌታም ስም እርሱን ዘይት 
ቀብተው ይጸልዩለት” አለ። ይህም ማለት እንደዚህ ያሉ ጸሎቶችንና አገልግሎቶችን የሚያደርጉት ካህናት መሆናቸውን 
የሚያስረዳ ነው። ይህንና ይህን የመሰሉ ሥርየተ ኃጢአትንና ፈውስን የመሰሉ የእግዚአብሔር ጸጋዎች የሚገኝባቸውን 
ምስጢራት የሚፈጽሙት ካህናት ናቸውና። 
ካህናትን “ሽማግሌ - ቅድምና ያላቸው፣ ሐላፊዎች" በሚለው ቃል የገለጻቸው ካላቸው ሓላፊነት ታላቅነት አንጻርና በዕድሜ 
ሽማግሌ ባይሆን እንኳ ካህን ከሕዝቡ ይሰጠው ከነበረው አክብሮት አንጻር ነው። ቅዱስ ጳውሎስ ጢሞቴዎስን “ማንም ታናሽነትን 
አይናቀው” ያለው ለዚህ ነበር፤ ጢሞቴዎስ ጳጳስ ቢሆንም በዕድሜው ወጣት ስለነበር ከዕድሜው ወጣትነት የተነሣ አባትነቱን 
የሚንቅ እንዳይኖር ነው። 1ጢሞ. 4፡12 
መድሎተ ጽድቅ (ቅጽ ሁለት ገጽ 440-456) 
ሞሐ የለስላሳ መጠጦሽ ኢንድስትሪ አ.ማ
Bsrat Amare ka, [6/12/2025 9:24 AM]
ሁሉም ክርስቲያን ካህን ነውን?

* የ1ኛ ጴጥሮስ 2፥9 እንዲሁም የዮሀንስ ራዕይ 1፥6 ማብራሪያ እና ከ ዘጸአት 19፥6 አንፃር
* ክህነትን የተዳፈሩ ሰዎች
* ካህናት ትሆኑ ዘንድ ምን ማለት ነው?
* የክርስቲያኖች ሁሉ አጠቃላይ ክህነት

++++  ~~  +++++

እዚህ ላይ ጳውሎስ “ሰውነታችሁን እግዚአብሔርን ደስ የሚያሰኝና ሕያው ቅዱስም መሥዋዕት አድርጋችሁ አቅርቡ” ሲል አሳሰበን። ሰውነት መሥዋዕት ሆኖ የሚቀርበው እንዴት ተደርጎ ነው? ብሎ የሚጠይቅ ይኖር ይሆናል። ዓይን ክፉ ነገርን አይመልከት፣ እንዲህ ካደረግህ ዓይንህ መሥዋዕት ሆኖ ቀርቧል ማለት ነው፤ እጅህ ሕገ ወጥ የሆነ ተግባርን አያድርግ፣ ይህ ከሆነ የተቃጠለ መሥዋዕት ሆኗል ማለት ነው። ወይም ይህም ብቻውን በቂ አይደለም፣ በዚህ ላይ መልካም ሥራን መሥራትም ይገባናል እንጂ። እጅ ምጽዋትን ይስጥ፣ አንደበት የሚረግሙትን ይመርቅ፣ ጆሮም የቅዱሳት መጻሕፍትን ትምህርት በመስማት ደስ ይሰኝ። መሥዋዕት ሆኖ የሚቀርብ ነገር አንዳችም ነውርና ነቀፋ ያለው ሆኖ ሊቀርብ አይችልምና። መሥዋዕት የሌሎች ተግባራት ሁሉ ቀዳምያት ነውና። ስለዚህም ከእጃችንም፣ ከእግራችንም፣ ከአንደበታችንም፣ ከሌላውም አካላችን ሁሉ ለእግዚአብሔር ቀዳምያትን እናቅርብ። ይህ ዓይነቱ መሥዋዕት መልካምና ደስ የሚያሰኝ ነው። (ቅዱስ ዮሐንስ አፈወርቅ)


#መድሎተ_ጽድቅ
#ዲያቆን_ያረጋል_አበጋዝ

Bsrat Amare ka, [6/12/2025 9:24 AM]


Bsrat Amare ka, [6/12/2025 9:24 AM]
የጌታችን በዐለ ልደት መቼ? ለምን? 

መድኃኒታችን የተወለደበት ቀን ይታወቃልን? የልደት በዐል የሚከበርበት ቀንስ በምዕራባውያንና በእኛ ቤተክርስቲያን ለምን ተለያየ?
የእኛ ቤተ ክርስቲያን ልደትን ለምን ታኅሣሥ ፳፱ ታከብራለች? ምዕራባውያንስ የልደትን በዐል ለምን December 25 ያከብራሉ? 

በዲ/ን ያረጋል አበጋዝ

Bsrat Amare ka, [6/12/2025 9:24 AM]
1. የእግዚአብሔር ፈቃድ (ፈቃደ እግዚአብሔር) ምንድን ነው?

2. የእግዚአብሔርን ፈቃድ የምናውቀው እንዴት ነው? 

3. በፈቃደ እግዚአብሔር ውስጥ የእግዚአብሔርንና የእኛን ድርሻ እንዴት መለየት እንችላለን? 

4. በሕይወታችን የሚገጥመንን ማንኛውንም ነገር፤ መልካምም ሆነ ክፉ፤ የእግዚአብሔር ፈቃድ ነው ማለት እንችላለን ወይ? 

5. በፈቃደ እግዚአብሔር ዙሪያ ሊስተዋሉ የሚገባቸው አንዳንድ መሠረታዊ ነጥቦች

በዲያቆን ያረጋል አበጋዝ

Bsrat Amare ka, [6/12/2025 9:24 AM]


Bsrat Amare ka, [6/12/2025 9:24 AM]
ኑፋቄ

* ኑፋቄ ምንድን ነው?

በዘመናት የነበሩ ዋና ዋና መናፍቃንና ኑፋቄያቸው በአጭሩ

* ግኖስቲኮች/ ኖስቲኮች
* አርዮስ
* ንስጥሮስ
* ሄልቪዲየስ
* ጆቪኒያን
* ቪጂላንቲየስ
* አርዮስ ዘሴባስቴ
* ማርቲን ሉተር

#መድሎተ_ጽድቅ 

#ዲያቆን_ያረጋል_አበጋዝ

Bsrat Amare ka, [6/12/2025 9:24 AM]
ለካህን መናዘዝና ቀኖና መቀበል ለምን?

* የተሐድሶዎች ትምህርት ለካህን ስለመናዘዝና ቀኖና ስለመቀበል
* በዚህ ጉዳይ ላይ የተሐድሶዎች መሠረታዊ ስህተቶች 
* ለንስሐ አባት መናዘዝና ቀኖና መቀበል በመፅሀፍ ቅዱስ ትምህርት
* ቀኖና የሚሰጥባቸው ምክኒያቶች
* ንስሐ አባትና ቀኖና በአበው ትምህርት

~ +++++ ~~

“ነቢዩ ናታን ንጉሥ ዳዊትን ኃጢአቱን ከነገረው በኋላ ወዲያውኑ ኃጢአቱን እንዳመነ አጽናንቶት ነበር፡፡ ሆኖም ብፁዕ ዳዊት ግን ምንም እንኳ እግዚአብሔር ደግሞ ኃጢአትህን አርቆልሃል፡ ኣትሞትም' (2 ሳሙ. 12፡13) የሚለውን የነቢዩን ቃል የሰማ ቢሆንም ንስሐ ከመግባት ግን አልተመሰለም፡፡ ንጉሥ የነበረ ቢሆንም በልብሰ መንግሥት ፋንታ አመድ ለበሰ በወርቅ ዙፋን ላይ በመቀመጥ ፋንታ በመሬት ላይ፣ ያውም በአመድ ላይ ተቀመጠ፡፡ በአመድ ላይ የተቀመጠ ብቻ ሳይሆን አመድንም ምግቡ አደረገ፤ እርሱ ራሱ “አመድን እንደ እህል ቅሜያለሁና፣ መጠጤንም ከእንባዬ ጋር ቀላቅያለሁና” (መዝ 101፡9) ብሏልና፡፡ ወደ ኃጢአት የተመለከተው ዓይኑ በዕንባ እስኪሟሟ ደረሰ፤ “ሌሊቱን ሁሉ አልጋዬን አጥባለሁ፣ በዕንባዬም መኝታዬን አርሳለሁ፤ ዓይኔ ከቍጡ ዕንባ የተነሣ ታወከች” እንዳለ፡፡ መዝ. 6፡6-7 መኳንንቱ እህል እንዲቀምስ በለመኑት ጊዜ እንኳ አልሰማቸውም፡፡ ጾሙን እስከ ሰባት ሙሉ ቀናት አራዘመ፡፡ ንጉሥ የነበረው እርሱ እንዲያ ባለ ሁኔታ ንስሐ ከገባ ተራ ግለሰብ የሆንከው አንተ ንስሐ ልትገባና ልትናዘዝ አይገባህምን?” (ቅዱስ ቄርሎስ ዘኢየሩሳሌም፣ ትምህርት 2 በእንተ ንስሐ ወሥርየተ ኀጢአት፣ ቁ 12)


#መድሎተ_ጽድቅ

#ዲያቆን_ያረጋል_አበጋዝ

Bsrat Amare ka, [6/12/2025 9:24 AM]
ምጽዋት

* ምጽዋት በመጽሀፍ ቅዱስ ትምህርት

* ምጽዋት በአበው ትምህርት

++++++++~~++++++

ከጥምቀት በኋላ የሚሠሩ ኃጢአቶችን ማስወገጃና ማጠቢያ መንገድ ማግኘት መቻል ምን ያህል ታላቅ ነገር መሆኑን ልብ በል! ምጽዋት መስጠት ምን ያህል ታላቅ ዋጋ እንዳለው አስተውል፡፡ እርሱ ምጽዋት ስጡ ባይለን ኖሮ፣ 'ገንዘብ መስጠትና ከሚመጣው ክፉ ነገር በምጽዋት አማካይነት መዳን የሚቻል ቢሆን ኖሮ እንዴት ጥሩ ነበር' የሚሉ ስንት ሰዎች በኖሩ ነበር! ነገር ግን አሁን እግዚአብሔር ለእኛ ካለው ቸርነት የተነሣ በምጽዋት አማካይነት ከሚመጣው ክፉ ነገር መዳን የምንችልበትን ዕድል ስለ ሰጠንና ይህን የሚቻል ስላደረገልን እንደገና ብዙዎች ተመልሰው ግድ የለሾች ሆነው ይታያሉ፡፡ አይ፣ እኔ ምጽዋት እሰጣለሁ እኮ ትል ይሆናል፡፡ ይህ ምንድን ነው? ሆኖም ግን መቀነቷን ፈትታ ሁለት ሣንቲሞችን እንደ ሰጠችው ሴት ያህል አልሰጠህም፡፡ ኧረ የእርሷን ግማሽ ያህል፣ እርሷ ከሰጠችው ጥቂቱን ያህል እንኳ አልሰጠህም፡፡ ካለህ ገንዘብ ብዙውን ክፍል ጥቅም በሌለው ነገር ላይ ታባክነዋለህና፡፡ በመጠጥ፣ በመባልዕት ቅጥ ባጣ አባካኝነት እያዋልክ ራስሀን ብቻ ሳይሆን ሌሎችንም እንደ አንተ እንዲያባክኑና ገንዘባቸውን በማይጠቅማቸውና ተገቢ ባልሆነ ነገር ላይ እንዲያጠፉት ፈተና ትሆንባቸዋለህና፡፡ በዚህም ቅጣትህ እጥፍ ድርብ ይሆንብሃል፤ የራስህ ጥፋት አንሶህ ሌሎችንም ወደ ጥፋት መርተሃቸዋልና፣ የኃጢአት ምክንያት ሆነሀባቸዋልና፡፡ (ቅዱስ ዮሐንስ አፈ ወርቅ፣ ትርጓሜ ወንጌለ ማቴዎስ፣ ክፍለ ትምህርት 67፣ ቁ. 5)
ምጽዋት 
በዲያቆን ያረጋል አበጋዝ (ከመድሎተ ጽድቅ ቅጽ አንድ የተቀነጨበ) 
የሐሳዊ መሢሕ መንገድ ጠራጊነታቸውን ቃላቸውና ተግባራቸው የሚያጋልጥባቸው ወገኖች የሚቃወሙትና ዋጋ ቢስ 
የሚያደርጉት ሌላው ነገር ምጽዋት ነው፡፡ አሁንም እንደ ሌሎቹ ጉዳዮች ሁሉ ምጽዋትንም መጀመሪያ በመጽሐፍ ቅዱስ በተጻፈው 
የእግዚአብሔር ቃል፣ በመቀጠልም በአባቶቻችን ትምህርት የተጻፈውን በመመልከት የእነዚህን ተቃዋሚዎች ትምህርት 
እንመዝነዋለን፡፡ 
ምጽዋት በመጽሐፍ ቅዱስ ትምህርት 
ምጽዋት አንድ ሰው ፍቅረ እግዚአብሔርን መሠረት በማድረግ ለሌሎች ሰዎች የሚያደርገውን መልካም ነገር ሁሉ የሚያጠቃልል 
ሰፊ ነገር ነው፡፡ አንድ ሰው ለተቸገረና በሐዘን ላይ ላለ ወገኑ በመጀመሪያ የሚያደርገው ምጽዋት ችግሩንና ሐዘኑን በመንፈስ 
መጋራትና አብሮ መካፈል ነው:: “ከእነርሱ ጋር እንደ ታሰረ ሆናችሁ እስረኞችን አስቡ፣ የተጨነቁትንም ራሳችሁ ደግሞ በሥጋ 
እንዳለ ሆናችሁ አስቡ" በማለት የተነገረው ቃል ይህን ሁኔታ የሚስረዳ ነው፡፡ ዕብ. 13፡3 ስለዚህ ምጽዋት ሲባል የግድ ገንዘብ 
መስጠትን ብቻ ሳይሆን ከሁሉም በላይ ልቡናን መሰጠትንና በችግራቸው አብሮ መካፈልን የሚያካትት፣ ከዚያ በመነሣትም 
የተቻለውን ነገር ሁሉ እስከ ማድረግ የሚዘልቅ ነው፡፡ እግዚአብሔር ለችግረኞች ስለሚያስቡና መልካም ስለሚያደርጉ ሰዎች ምን 
እንደሚያገኙና እርሱም ምን እንደሚያደርግላቸው ሲናገር እንዲህ ይላል፡- 
“ብፁዕ ዘይሌቡ ላዕለ ነዳይ ወምስኪን እምዕለት እኪት ያድኅኖ እግዚአብሔር፣ እግዚአብሔር የዐቅቦ ወያሐይዎ ወያበጽዖ 
ዲበ ምድር ወይረድኦ ውስተ ዐራተ ሕማሙ ወኢያበውኦ ውስተ እደ ጸላኢሁ - ለችግረኛና ለምስኪን የሚያስብ ምስጉን 
ነው እግዚአብሔር ከክፉ ቀን ያድነዋል። እግዚኣብሔር ይጠብቀዋል፣ ሕያውም ያደርገዋል፣ በምድር ላይም ያስመሰግነዋል፣ 
በጠላቶቹም እጅ አያሳልፈውም። እግዚአብሔር በደዌው አልጋ ሳለ ይረዳዋል፣ መኝታውን ሁሉ በበሽታው ጊዜ 
ያነጥፍለታል።” መዝ 40፡1-3 
ነቢዩ ዳንኤል በዘመኑ ገናና የነበረው የባቢሎን ንጉሥ ናቡከደነፆር ያየውን ራእይ ከተረጎመለት በኋላ ምን እንደሚደርስበት 
ሲነግረው እንዲህ አለው፡- 
ልዑሉም በሰዎች መንግሥት ላይ እንዲሠለጥን፣ ለሚወድደውም እንዲሰጠው እስክታውቅ ድረስ ከሰዎች ተለይተህ 
ትሰደዳለህ፤ መኖሪያህም ከምድር አራዊት ጋር ይሆናል፣ እንደ በሬም ሣር ትበላ ዘንድ ትገደዳለሀ፣ በሰማይም ጠል 
ትረሰርሳለህ፤ ሰባት ዘመናትም ያልፉብሃል። ዳን. 4፡25 
ከእግዚአብሔር ዘንድ የታዘዘበትን ያን ከባድ ቅጣት - ከሰው ሁሉ ተለይቶ ከቤተ መንግሥቱ ወጥቶ እንደ በሬ ሣር እየበላ ከምድር 
አራዊት ጋር ሰባት ዓመት እንዲኖር የተፈረደበት መሆኑን - ከነገረው በኋላ ከዚያ ፍርድ የሚድንበትን መንገድ ሲያመለክተው 
እንዲህ አለው፡- “ንጉሥ ሆይ፣ ስለዚህ ምናልባት የደኅንነትህ ዘመን ይረዝም እንደ ሆነ ምክሬ ደስ ያሰኝህ ኃጢአትህንም በጽድቅ 
በደልህንምምን ለድሆች በመመጽወት አስቀር።" ዳን. 4፡27 እንግዲህ ያን ያህል ከባድ ፍርድ እንዲፈረድበት ያደረገውን 
የናቡከደነፆርን ኃጢአትና በደል ሊያስቀር አስከሚችል ድረስ የሆነው ምጽዋት ምን ያህል ኃይል ያለውና ገናና ቢሆን ይሆን? 
እግዚአብሔር ለተራበ ለሚያበላና ለተቸገረ ለሚሰጥ ምን እንደሚያደርግለትና ምን እንደሚያገኝ ሲናገር እንዲህ ይላል፡- 
እንጀራህንስ ለተራበ ትቈርስ ዘንድ፡ ስደተኞቹን ድሆች ወደ ቤትህ ታገባ ዘንድ፡ የተራቈተውንስ ብታይ ታለብሰው ዘንድ፣ 
ከሥጋ ዘመድህ እንዳትሽሽግ አይደለምን? የዚያን ጊዜ ብርሃንህ እንደ ንጋት ይበራል፣ ፈውስህም ፈጥኖ ይበቅላል፡ 
ጽድቅህም በፊትሀ ይሄዳል፣ የእግዚአብሔርም ክብር በኋላህ ሆኖ ይጠብቅሃል። የዚያን ጊዜ ትጠራለህ፣ እግዚኣብሔርም 
ይሰማሃል፣ ትጮኻለህ እርሱም፦ እነሆኝ ይላል። ከመካከልህ ቀንበርን ብታርቅ' ጣትህንም መጥቀስ ብትተው፣ 
ባታንጐራጕርም፣ ነፍስህንም ለተራበ ብታፈስስ፣ የተጨነቀውንም ነፍስ ብታጠግብ ብርሃንህ በጨለማ ይወጣል፣ 
ጨለማህም እንደ ቀትር ይሆናል። እግዚኣብሔርም ሁል ጊዜ ይመራሃል፣ ነፍስህንም በመልካም ነገር ያጠግባል፣ 
አጥንትህንም ያጠናል፣ አንተም እንደሚጠጣ ገነት፣ ውኃውም እንደማያቋርጥ ምንጭ ትሆናለህ። ኢሳ 58፡7-1 
በአንጻሩ ለድሆችና ለችግረኞች አለማሰብና ማድረግ የሚገባውን ነገር አለማድረግ ደግሞ ኃጢአት መሆኑን ቅዱስ መጽሐፍ 
ደጋግሞ ይናገራል፡፡ ለምሳሌም “ሰባተኛው ዓመት የዕዳ ምሕረት ዓመት ቀርቧል ብለህ ክፉ አሳብ በልብህ እንዳታስብ፣ 
ለድሀውም ወንድምህ አንዳች የማትሰጥ እንዳትሆን፣ ዓይንህም በእርሱ ላይ ክፉ እንዳይሆን፣ እርሱም ወደ እግዚአብሔር በአንተ 
ላይ እንዳይጮህ፣ ኃጢአትም እንዳይሆንብህ ተጠንቀቅ” በማለት ያስጠነቅቃል፡፡ ዘዳ. 15፡9 ለችግረኛ በማሰብ መልካም 
ስለሚያደርጉት ደግሞ እንዲህ ይላል፡- “በአምላክህ በእግዚአብሔር ፊት እንዲህ በል- የተቀደሰውን ነገር ከቤቴ ወስጄ ለሌዋዊው 
ለመጻተኛውም ለድሀ አደጉም፣ ለመበለቲቱም እንዳዘዝኸኝ ትእዛዝ ሁሉ ሰጥቻለሁ፣ ትእዛዝህን ምንም አላፈረስሁም፣ 
አልረሳሁምም፡፡” ዘዳ. 26፡13 
ለተቸገሩ ለድሆች ምጽዋት መስጠት በእግዚአብሔር ዘንድ ዋጋ ያለው ስለ መሆኑም እንዲህ ይላል፡- “ለድሀ ቸርነትን የሚያደርግ 
ለእግዚአብሔር ያበድራል፣ በጎነቱንም መልሶ ይከፍለዋል።” ምሳ 19፡17 ለድሀ የሚራራ እንደሚባረክም ርኅሩህ የተባረከ 
ይሆናል፣ ከእንጀራው ለድሀ ሰጥቷልና ይላል፡፡ ምሳ. 22፡9 
ምጽዋት የእውነተኛ አምልኮ አካል መሆኑንም ሐዋርያው ቅዱስ ያዕቆብ በመልእክቱ እንዲህ ሲል ይናገራል፡- "ንጹሕ የሆነ፣ 
ነውርም የሌለበት አምልኮ በእግዚአብሔር አብ ዘንድ ይህ ነው፤ ወላጆች የሌላቸውን ልጆች ባልቴቶችንም በመከራቸው መጠየቅ፣ 
በዓለምም ከሚገኝ እድፍ ሰውነቱን መጠበቅ ነው።” ያዕ. 1፡27 እንዲሁም ቅዱስ ጳውሎስ “ነገር ግን መልካም ማድረግን፣ 
ለሌሎችም ማካፈልን አትርሱ፤ እንዲህ ያለው መሥዋዕት እግዚአብሔርን ደስ ያሰኘዋልና" በማለት ምጽዋት እግዚአብሔርን ደስ 
የሚያሰኝ መሥዋዕት መሆኑን ይናገራል፡፡ ዕብ 13፡16 
ምጽዋት ታላቅ የሆነ ሰማያዊ ዋጋ ያለው መሆኑንም ራሱ ባለቤቱ ጌታችን ኢየሱስ ክርስቶስ በማይታበል ቃሉ “ያላችሁን ሽጡ፣ 
ምጽዋትም ስጡ፤ ሌባ በማይቀርብበት ብልም በማያጠፋበት በሰማያት የማያልቅ መዝገብ የሚሆኑትን የማያረጁትንም ኮረጆዎች 
ለራሳችሁ አድርጉ” በማለት አስተምሯል፡፡ ሉቃ. 12፡33 እንዲሁም ጌታችን ወደ እርሱ መጥቶ ስለ ዘለዓለማዊ ሕይወት ጉዳይ 
የጠየቀውን ጎልማሳ ባለ ጸጋ ሕግጋትን ስለ መጠበቅ ሲነግረው ወጣቱ ባለ ጸጋ “ይህንማ ሁሉ ከሕፃንነቴ ጀምሬ ጠብቄያለሁ፣ 
ደግሞስ የሚጐድለኝ ምንድር ነው?” ብሎ በጠየቀው ጊዜ እንዲህ ነበር ያለው፡- “ኢየሱስም፦ ፍጹም ልትሆን ብትወድ ሂድና 
ያለህን ሸጠህ ለድሆች ስጥ፤ መዝገብም በሰማያት ታገኛለህ፤ መጥተህም ተከተለኝ አለው።” ማቴ. 19፡16-2፤ 
እንዲሁም ጌታችን መሠረታዊ ትምሀርት ካስተማረባቸው ጉዳዮች መካከል አንዱ ምጽዋት ነበር፡፡ በማቴዎስ ወንጌል በምዕራፍ 
ስድስት ላይ በመጀመሪያ ያስተማረው ምጽዋትን በተመለከተ ነበር፤ እንዲህ በማለት፡- 
ለሰዎች ትታዩ ዘንድ ምጽዋታችሁን በፊታቸው እንዳታደርጉ ተጠንቀቁ፤ ያለዚያ በሰማያት ባለው አባታችሁ ዘንድ ዋጋ 
የላችሁም። እንግዲህ ምጽዋት ስታደርግ ግብዞች በሰው ዘንድ ሊከበሩ በምኩራብ በመንገድም እንደሚያደርጉ በፊትህ 
መለከት አታስነፋ፤ እውነት እላችኋለሁ፣ ዋጋቸውን ተቀብለዋል። አንተ ግን ምጽዋት ስታደርግ ምጽዋትህ በስውር እንዲሆን 
ቀኝህ የምትሠራውን ግራህ አትወቅ፤ በስውር የሚያይ አባትህም በግልጥ ይከፍልሃል። ማቴ. 6፡1-4 
ምጽዋት ዋጋ የሌለው ቢሆን ኖሮ ለውዳሴ ከንቱ ብለው በሰው ፊት የሚያደርጉትን ሰዎች ከእርሱ ዘንድ ያገኙ የነበረውን ዋጋ 
ማጣታቸውን በመግለጽ “ዋጋቸውን ተቀብለዋል” ለምን አለ? በስውር የሚያደርጉት ዋጋ የሌላቸው ከሆነስ ለምን ስለ አፈጻጸሙ 
ጥብቅ የሆነ ትምህርትን አስተማረ? ራሳችሁን “ተሐድሶ” ብላችሁ የምትጠሩ ወገኖቻችን ሆይ፣ እናንተ “የጸደቀ ዛፍ ፍሬ 
እንደሚያፈራው ሁሉ ያመነም ሰው የምግባር ፍሬ የግድ አብሮት ይከተለዋል” እንደምትሉት ቢሆን ኖሮ ስለ ምጽዋት ለምን 
ማስተማር አስፈለገው? ምክንያቱም እንደ እናንተ አባባል አንድ ሰው ካመነ ምጽዋት መመጽወትም የግድ አብሮት ይከተለዋላ 
በአንድ በኩል ምጽዋት ዋጋ የሌለው ነው በማለት፣ በሌላ በኩል ደግሞ ያውም ቢሆን ላመነ ሰው የግድ ተከትሎት የሚመጣ ፍሬ 
ነው እንጂ ጥረትና ጥንቃቄ አያስፈልገውም እያላችሁ ሰዎች በጌታችን የተሰጠውን ትምህርት በንጹሕ ልባቸው ተቀብለው 
በምጽዋት አማካይነት ዋጋ እንደሚገኝ በእነዚህ ሁሉ የመጽሐፍ ቅዱስ ቃላት የተነገረውን መልካም ነገር እንዳያገኙ መሰናክል 
መሆን ምን ይጠቅማችኋል? የራሳችሁ መጎዳት አንሶ ሌሎችን ይዛችሁ ለመጥፋት ይህን ያህል ድካም መድከማችሁ በእውነቱ 
ያሳዝናል፡፡ 
ምጽዋት ታላቅ ጠቀሜታ ያለው መሆኑን ቅንነቱና ማስተዋሉ ላለው ሰው በቆርኔሌዎስ ሕይወት ብቻ እንኳን ማየትና መረዳት 
ይችላል፡፡ ስለ ቆርኔሌዎስ ሲናገር መጽሐፍ ቅዱስ እንዲህ ይላል፡- 
በቂሣርያም ኢጣሊቄ ለሚሉት ጭፍራ የመቶ አለቃ የሆነ ቆርኔሌዎስ የሚሉት አንድ ሰው ነበረ። እርሱም ከቤተ ሰዎቹ ሁሉ 
ጋር እግዚአብሔርን የሚያመልክና የሚፈራ ለሕዝብም እጅግ ምጽዋት የሚያደርግ ወደ እግዚአብሔርም ሁል ጊዜ 
የሚጸልይ ነበረ። ከቀኑም ዘጠኝ ሰዓት ያህል፡- ቆርኔሌዎስ ሆይ የሚለው የእግዚአብሔር መልአክ ወደ እርሱ ሲገባ በራእይ 
በግልጥ አየው። እርሱም ትኵር ብሎ ሲመለከተው ደንግጦ፡- ጌታ ሆይ ምንድር ነው? አለ። መልአኩም አለው፡- ጸሎትህና 
ምጽዋትህ በእግዚአብሔር ፊት ለመታሰቢያ እንዲሆን አረገ። አሁንም ወደ ኢዮጴ ሰዎችን ልከህ ጴጥሮስ የሚባለውን 
ስምዖንን አስመጣ።” የሐዋ. 10፡15 
ቆርኔሌዎስ አሕዛብ የነበረ ቢሆንም፣ ያደረገው ጸሎትና ምጽዋት በእግዚአብሔር ፊት መድረሱንና ከንቱ ሆኖ አለመቅረቱን 
ከእግዚአብሔር የተላከ መልአክ ነገረው፡፡ ከዚያም ለመዳን የሚያስፈልገውን ነገር የሚነግረውንና ምሥጢራትን የሚፈጽምለትን 
ቅዱስ ጴጥሮስን ልኮ እንዲያስጠራ መንገዱን አሳየው፡፡ የምጽዋት ጥቅም እንዲህ አሕዛብ የነበሩትን እንኳ በቅን ልቡናና እውነትን 
በመፈለግ እስካደረጉት ድረስ ወደ እውነትና ወደ መዳን መንገድ የሚመራ ታላቅ ነገር ነው፡፡ 
ምጽዋት በአበው ትምህርት 
❖ “መልካም ማድረግ የምትችሉበት ሁኔታ ላይ ስትሆኑ ለሌላ ጊዜ አትግፉት (አታሸጋግሩት)፣ ምክንያቱም ምጽዋት ከሞት 
ታወጣለችና፡፡” (ቅዱስ ፖሊካርፐስ፡ መልእክት ኀበ ሰብአ ፊልጵስዩስ፣ ምዕራፍ 10) 
“ቅዱስ ጳውሎስ በመከራ ላይ ሳለ የፊልጵስዩስ ክርስቲያኖች ያደረጉለትን መልካም ስጦታ በተመለከተ ሲናገር ለእግዚአብሔር 
የቀረበ መሥዋዕት ነው ብሎታል፤ እንዲህ ሲል፡- በተሰሎንቄ እንኳ ሳለሁ አንድ ጊዜና ሁለት ጊዜ ያስፈለገኝን ሰዳችሁልኝ 
ነበርና። ...የመዓዛ ሽታና የተወደደ መሥዋዕት የሚሆነውን ... ለእግዚአብሔርም ደስ የሚያሰኘውን ስጦታችሁን ከአፍሮዲጡ 
ተቀብዬ ተሞልቼዋለሁ። አምላኬም እንደ ባለጠግነቱ መጠን በክብር በክርስቶስ ኢየሱስ የሚያስፈልጋችሁን ሁሉ 
ይሞላባችኋል።' ፊል. 4፡16-19 አንድ ሰው ለድሀ ባዘነና መልካም ባደረገ ቁጥር ለእግዚአብሔር ማበደሩ ነው፣ ለታናሾች የሚሰጥ 
ሰውም የሰጠው ለእግዚአብሔር ነው፡፡ እንዲህ ያለው መሥዋዕት ለእግዚአብሔር የሚቀርብ መዓዛው የተወደደ መንፈሳዊ 
መሥዋዕት ነው፡፡ ሰማዕቱ ቅዱስ ቆጵርያኖስ፣ ትምህርት በእንተ ጸሎተ እግዚእነ፣ ቁ. 33) 
❖ “እግዚአብሔር ብዙ መንገዶችን የከፈተልን ስለዚህ ነው፡፡ 'በአንድነትም ሆነን እንፋረድ፣ ትጸድቅም ዘንድ ኃጢአትህን 
ተናገር' ይላልና። ኢሳ. 43፡26 እንደ ገናም 'ኃጢአቴን ለአንተ አስታወቅሁ በደሌንም አልሸፈንሁም፤ ለእግዚአብሔር 
መተላለፌን እነግራለሁ አልሁ፡፡ አንተም የልቤን ኃጢአት ተውህልኝ' ይላል። መዝ. 31፡5 ኃጢአትን ሳያቋርጡ ሁል ጊዜ 
ማሰብና ራስን መውቀሰ ብዛታቸውንና ዕዳነታቸውን ለመቀነስ ቀላል የማይባል አስተዋጽኦ አለውና፡፡ ከዚህም የበለጠ 
ደግሞ ሌላ መንገድ አለ፤ እርሱም በእኛ ላይ በደል ባደረሱብን ሰዎች በአንዳቸውም እንኳ ቂም አለመያዝ የበደለንን ሁሉ 
በደላቸውን ይቅር ማለት ነው፡፡ ሌላ ሦስተኛ መንገድ ማወቅ ትፈልጋለህ? ነቢዩ ዳንኤል እንዲህ ሲል ስማው፡- “ንጉሥ 
ሆይ፣ ኃጢአትህንም በጽድቅ፣ በደልህንም ለድሆች በመመጽወት አስቀር።” ዳን. 4፡27 እንደዚሁም ጾምንም ለሌሎች 
ከመራራትና ከምጽዋት ጋር ካደረግነው ከሠራነው ኃጢአት ሥርየትንና መጽናናትን እንድናገኝ፣ እንዲሁም የእግዚአብሔርን 
ቁጣ በማብረድ ረገድ ያለው ጠቀሜታ በጣም ታላቅ ነው፡፡ 1 ጢሞ. 2፡1 "ውኃ የሚንበለበለውን እሳት እንደሚያጠፋው፤ 
ኃጢአትም በምጽዋት ይሠረያል፡፡" ሢራ. 3፡29 (ቅዱስ ዮሐንስ አፈ ወርቅ፣ ትርጓሜ ወንጌለ ዮሐንስ፡ ክፍለ ትምህርት 7፣ 
2) 
❖ ከጥምቀት በኋላ የሚሠሩ ኃጢአቶችን ማስወገጃና ማጠቢያ መንገድ ማግኘት መቻል ምን ያህል ታላቅ ነገር መሆኑን 
ልብ በል! ምጽዋት መስጠት ምን ያህል ታላቅ ዋጋ እንዳለው አስተውል፡፡ እርሱ ምጽዋት ስጡ ባይለን ኖሮ፣ 'ገንዘብ 
መስጠትና ከሚመጣው ክፉ ነገር በምጽዋት አማካይነት መዳን የሚቻል ቢሆን ኖሮ እንዴት ጥሩ ነበር' የሚሉ ስንት ሰዎች 
በኖሩ ነበር! ነገር ግን አሁን እግዚአብሔር ለእኛ ካለው ቸርነት የተነሣ በምጽዋት አማካይነት ከሚመጣው ክፉ ነገር መዳን 
የምንችልበትን ዕድል ስለ ሰጠንና ይህን የሚቻል ስላደረገልን እንደገና ብዙዎች ተመልሰው ግድ የለሾች ሆነው ይታያሉ፡፡ 
አይ፣ እኔ ምጽዋት እሰጣለሁ እኮ ትል ይሆናል፡፡ ይህ ምንድን ነው? ሆኖም ግን መቀነቷን ፈትታ ሁለት ሣንቲሞችን እንደ 
ሰጠችው ሴት ያህል አልሰጠህም፡፡ ኧረ የእርሷን ግማሽ ያህል፣ እርሷ ከሰጠችው ጥቂቱን ያህል እንኳ አልሰጠህም፡፡ ካለህ 
ገንዘብ ብዙውን ክፍል ጥቅም በሌለው ነገር ላይ ታባክነዋለህና፡፡ በመጠጥ፣ በመባልዕት ቅጥ ባጣ አባካኝነት እያዋልክ 
ራስሀን ብቻ ሳይሆን ሌሎችንም እንደ አንተ እንዲያባክኑና ገንዘባቸውን በማይጠቅማቸውና ተገቢ ባልሆነ ነገር ላይ 
እንዲያጠፉት ፈተና ትሆንባቸዋለህና፡፡ በዚህም ቅጣትህ እጥፍ ድርብ ይሆንብሃል፤ የራስህ ጥፋት አንሶህ ሌሎችንም ወደ 
ጥፋት መርተሃቸዋልና፣ የኃጢአት ምክንያት ሆነሀባቸዋልና፡፡ (ቅዱስ ዮሐንስ አፈ ወርቅ፣ ትርጓሜ ወንጌለ ማቴዎስ፣ ክፍለ 
ትምህርት 67፣ ቁ. 5) 
❖ ... በተለይም ደግሞ የክፉዎች መናፍቃንን ጉባኤዎች ተጸየፋቸው፣ ከእነርሱ ጋር ኅብረት እንዳይኖርህ ተጠንቀቅ፡፡ 
በማንኛውም መንገድ ቢሆን በጾም፣ በጸሎት፣ በምጽዋት፣ የእግዚአብሔርን ቅዱስ ቃል በማንበብ ነፍስህን ንጹሕ 
እንድትሆን አድርጋት፣ በሥጋ ትኖርበት ዘንድ በተሰጠህ በቀሪው ዕድሜህ በኦርቶዶክሳዊ ነገረ ሃይማኖትና በማስተዋል 
በመኖር ከጥምቀት የሚገኘውን መዳን ታገኝ ዘንድ፣ እግዚአብሔር ከሰማያውያን ሠራዊት ጋር አንድ አድርጎ ይደምርህና 
ይቆጥርህ ዘንድ፣ በዚህም በኢየሱስ ክርስቶስ ለሰማያዊ የክብር አክሊል የበቃህ ትሆን ዘንድ፣ ለእርሱ ክብርና ምስጋና 
ለዘለዓለሙ ይሁን አሜን፡፡” (ቅዱስ ቄርሎስ ዘኢየሩሳሌም፣ ትምህርት 4 በእንተ አሠርቱ ነገራተ እምነት፣ ቁ. 37) 
❖ “በዓመፃ ገንዘብ ለራሳችን ወዳጆችን እንግዛበት፤ 'እኔም እላችኋለሁ፣ የዓመፃ ገንዘብ ሲያልቅ በዘላለም ቤቶች 
እንዲቀበሏችሁ፣ በእርሱ ወዳጆችን ለራሳችሁ አድርጉ” ተብሏልና። ሉቃ. 16፡9 ይህም ማለት ያን እሳት እናጠፋው ዘንድ፣ 
በዚያን ዕለት ድፍረት አናገኝና በፊቱ ያለ ኃፍረት መቆም እንችል ዘንድ ምጽዋትን እንስጥ፣ ንብረታችንን ሁሉ እንዳለ 
በእነርሱ ላይ አናፍስሰው ማለት ነው፡፡ በዚያ የሚቀበሉን እነርሱ አይደለም፣ የራሳችን ሥራ ነው እንጂ፤ ሊያድነን የሚችለው 
እንዲሁ ዝም ብሎ እነርሱ የእኛ ወዳጆች መሆናቸው ብቻ አይደለም፡፡ ይህንም ቀጥሎ ከተባለው ታገኘዋለህ፡- “በዘላለም 
ቤቶች እንዲቀበሏችሁ በእርሱ ወዳጆችን ለራሳችሁ አድርጉ” ካለ በኋላ እንዴት እንደምንወዳጃቸው ሲናገር “በዓመፃ 
ገንዘብ” አለን፡፡ ወዳጆች የምናደርጋቸው በገንዘባችን መሆኑን አሳየን፡፡ መልካም ሥራ እስከ ሌለን ድረስ፣ በዚህ ዓለም 
ያገኘነውን ገንዘብ በጽድቅ ሥራ ላይ እስካላዋልነው ድረስ እንዲሁ እነርሱን መወዳጀት ብቻ ሊረዳን እንደማይችል ነገረን፡፡” 
(ቅዱስ ዮሐንስ አፈ ወርቅ፣ ትርጓሜ ዕብራውያን፣ ክፍለ ትምህርት 1) 
❖ በእግዚአብሔር ዘንድ ክብርን ለማግኘት እንደ ምጽዋት የሚጠቅም ነገር የለም፡፡” (ቅዱስ ዮሐንስ አፈ ወርቅ፣ ትርጓሜ 
ወንጌለ ዮሐንስ፣ ክፍለ ትምህርት 33፣ 3) 
❖ “ይህ ሰውነታችን እንኳ የዕለት ምግብ ያስፈልገዋል፣ ነፍሳችንም እንዲሁ፤ ይልቁንም ነፍሳችን የበለጠ ያስፈልጋታል፡፡ 
ነፍሳችን በየዕለቱ የሚያስፈልጋትን ምግብ ካላገኘች ግን ደካማና ክፉ እየሆነች ትሄዳለች፡፡ ስለሆነም እየጠፋችና 
እየኮሰመነች፣ መራራም እየሆነች ስትሄድ ዝም ብለን አንያት፡፡ በየቀኑ ብዙ የሚያቆስሉ ነገሮችንና የሚያደሙ ፍላጻዎችን 
ትቀበላለች፤ በመመኘት፣ በመቆጣት፣ በስንፍና፣ በመንቀፍ፣ በብቀላ፣ በቅናት፣ በእነዚህ ሁሉ ትቆስላለች፡፡ ስለዚህም 
ለእነዚህ ቁስሎች የሚሆኑ መድኃኒቶችን ማዘጋጀት አስፈላጊ ነው፤ ለዚህም ምጽዋት በእያንዳንዱ ቁስል ላይ ሁሉ ሊደረግ 
የሚችል ታላቅ ፈዋሽነት ያለው መድኃኒት ነው፡፡ “ካላችሁ ነገር ምጽዋት ስጡ፣ እነሆም ሁሉ ንጹሕ ይሆንላችኋል” 
ይላልና፡፡ ሉቃ. 1፡4 ስግብግብነት ሳይሆን ምጽዋት ስጡ፣ ከስግብግብነት የሚመጣን ነገር ለሚያስፈልጋቸው ሁሉ 
ብትሰጠውም የሚጠቅመው ነገር የለም፡፡ ምጽዋት የሚባለው ከማንኛውም ግፍና ዓመፃ ነጻ የሆነ ነገር ነው፡፡ እንዲሁ 
ያለው ምጽዋት ሁሉንም ነገር ንጹሕ ያደርገዋል፡፡ እንዲህ ያለው ምጽዋት ነፍስን ብርሀት ያደርጋታል፣ በጸጋ 
እንድታንጸባርቅና ጽንዕት እንድትሆን ያደርጋታል፡፡” (ቅዱስ ዮሐንስ አፈ ወርቅ ትርጓሜ ወንጌለ ዮሐንስ፣ ክፍለ ትምህርት 
81፣ 3) 
❖ ሁለት ወገን የሆነ ተጋድሎን ለመጋደል ራስህን አዘጋጅ፤ ይኸውም በመጀመሪያ ራስህን የሚያነጻህን ጸጋ ለምትቀበልበት 
ለጥምቀት አዘጋጅ፡፡ በመቀጠልም በጥምቀት የምታገኘውን ጸጋ ለመጠበቅ ለመጋደል ራስህን አዘጋጅ፡፡ ያልነበረንን 
መቀደስና ጸጋ ማግኘት እና ከተቀበልነው በኋላ መጠበቅ እኩል ከባዶችና አስቸጋሪዎች ናቸውና፡፡ ብዙ ጊዜ ጸጋውን 
ከማግኘት አስቀድሞ በጉጉትና በናፍቆት የተገኘውን ጸጋ ኋላ ላይ ስንፍናና ግድ የለሽነት ያጠፋዋልና፤ ለሚመለስ ደግሞ 
ስንፍና ያጠፋውን ትጋት መልሶ ገንዘብ ያደርገዋልና፡፡ በጥምቀት ያገኘኸውን ጸጋ ለመጠበቅና ለዚህ ለምትፈልገው ነገር 
መገኘት ደግሞ ትጋሃ ሌሊቶች፣ አጽዋማት፡ መሬት ላይ መተኛት፣ ጸሎታት፣ ለሚያስፈልጋቸው ሰዎች ማዘንና መመጽወት 
በጣም ታላቅ ጠቀሜታ ያላቸው ረዳቶችና ኢጋዦች ናቸው፡፡ ስለዚህ ስለ ተቀበልከው የምታመሰግን ሁን፣ እንዲሁም 
ለመጠበቅ የምትተጋም ሁን፡፡ የተሰጠህን ጸጋ እንድታስብ የሚረዱህ ብዙ ትእዛዛት አሉና እነርሱንም አትተላለፋቸው፡፡” 
(ቅዱስ ቄርሎስ ዘኢየሩሳሌም፡ በእንተ ጥምቀት፣ ቁ. 31) 
❖ “ምጽዋትን የማድረግ ሕይወት ታላቅ የተጋድሎ ሕይወት ነው፤ ይህም ምጽዋቱ ከንጹሕ መዝገብ የወጣ ሲሆን ነው፡፡ 
ንጹሕ ካልሆነ መዝገብ የሚወጣ ምጽዋት የጭቃ ወንዝ እንደሚያፈልቅ ምንጭ ነው፡፡ በአግባብ ከተገኘ መዝገብ ሲወጣ 
ደግሞ በገነት እንዳለ ንጹሕና ጥርት እንዳለ፣ በጠራራ ፀሐይ ላይ ጥም ላቃጠለው ሰው ሲሰጥ እንደሚያረካና ደስ 
እንደሚያሰኝ ኮለል ያለ የምንጭ ውኃ ነው፡፡ ምጽዋት እንዲህ ነው፡፡ በምጽዋት ከእግዚአብሔር ጋር መወዳጀት በሰዎች 
ዘንድ መወደድንና መከበርን እና ከሁሉም ዘንድ በጎ እይታን የሚያስገኝ ሲሆን ከሁሉም በላይ ደግሞ እግዚአብሔር 
የሚከብርበት ተግባር ነው፡፡ እንዲሁም ምጽዋት ኃጢአትን ያስተሠርያል፡፡ ... ምጽዋት የእሳትን ባሕር ያጠፋል፣ ያን 
የማያንቀላፋውን ትልም አፉን ይዘጋዋል፡፡ ማር. 9፡44 ምጽዋት ያለው ጥርሱን አያፋጭም::” (ቅዱስ ዮሐንስ አፈ ወርቅ፡ 
ትርጓሜ ግብረ ሐዋርያት፣ ክፍለ ትምህርት 22) 
❖ “ሕይወትን የሚሰጠው ማየ ጥምቀት የገሃነምን እሳት እንደሚያጠፋው ሁሉ በምጽዋት እና በጽድቅ ሥራዎችም 
የኃጢአት እሳት ይጠፋል፡፡ በጥምቀት የኃጢአት ሥርየት ለአንዴና ለመጨረሻ ጊዜ የሚሰጥ ስለሆነ የጥምቀትን አርአያ 
በመከተል የማያቋርጥና ቋሚ የሆነ መንፈሳዊ ተጋድሎና መልካም ነገር በማድረግ ጽሙዳን መሆን የእግዚአብሔር ምሕረት 
በእኛ ላይ እንዲመጣ ያደርገዋል፡፡ ጌታችን ይህን በወንጌል አስተምሯል፡፡ ደቀ መዛሙርቱ እጃቸውን ሳይታጠቡ በመብላት 
በተከሰሱ ጊዜ ሲመልስ ነገር ግን በውስጥ ያለውን ምጽዋት አድርጋችሁ ስጡ፣ እነሆም ሁሉ ንጹሕ ይሆንላችኋል ብሏል፡፡ 
ሉቃ. 11፡41” (ሰማዕቱ ቅዱስ ቆጵርያኖስ፣ ስለ የጽድቅ ሥራዎችና ስለ ምጽዋት ያስተማረው ትምህርት፣ ቁ.2) 
❖ እግዚአብሔር ሀብትህን ለሌላ እንድትሰጠው አንተን ያዘዘበት ምክንያት የአንተ ይሆን ዘንድ ነው፡፡ የአንተ በሆነ መጠን 
የአንተ አይደለምና፡፡ ለሌላ ስትሰጠው ግን ያን ጊዜ የራስ አድርገህ ተቀብለኸዋል፡፡ ታዲያ እንደዚህ ደስ የሚያሰኝ ነገር ምን 
አለ? እርሱ ራሱ ለጠላቶቹ ደሙን አፈሰሰ፣ እኛ ግን መልካሙን ሁሉ ላደረገልን ለእርሱ ገንዘብ እንኳ አንሰጥም፡፡ እርሱ 
በራሱ ደም እንዲህ አደረገ (ደሙን ሰጠ)፣ እኛ ግን የእኛ ባልሆነው ገንዘብ እንኳ እንዲህ አናደርግም፡፡ እርሱ ከሁላችንም 
በፊት አስቀድሞ አደረገ፣ እኛ ደግሞ የእርሱን አርአያነት ተከትለን እንኳ አናደርገውም፡፡ እርሱ ለእኛ መዳን ሲል አደረገው፣ 
እኛ ግን ለራሳችን ጥቅም ስንል እንኳ አናደርገውም፡፡ እኛ ለሰዎች ከምናደርገው መልካም ነገር እርሱ የሚጠቀመው 
አንዳችም ነገር የለም፡ እንዲያ ከማድረጋችን የሚገኘው ጥቅም ሁሉ ለእኛ ይደረግልናል፣ ይጠቅመናልም እንጂ፡፡ 
“እንደ ሌባ ወይም ቀማኛ ያለ ከአንተ እንዳይወስድብ ወይም ደግሞ እነዚህን ሁሉ ብታመልጥ እንኳ ሞት ከንብረትህ 
ይለይሃልና ከዚህ ሁሉ አስቀድመህ ለሚያስፈልገው ስጠው አለሁ፡፡ ገንዘቡን አንተ እስከ ያዝከው ድረስ አስተማማኝ የሆነ 
ባለቤትነት የለህም፡፡ በድሆች አማካይነት ለእኔ ብትሰጠው ግን ሁሉንም እንዳለ ያለ አንዳች ጉድለት ለአንተ 
እጠብቅልሃለሁ፣ በትክክለኛው ጊዜም ከብዙ ትርፍ ጋር ለአንተው ለራስህ እመልስልሃለሁ ይልሃል፡፡ እኔ ከአንተ የምቀበልህ 
ልወስድብህና ላስቀርብህ አይደለም፤ ማንም ሊያበድርህ ወይም ሊያዝንልህ በማይችለው በዚያ ሰዓት ላይ ያለ ችግር ትሆን 
ዘንድና ለዚያ የችግር ጊዜ ይሆንህ ዘንድ ብዙ ይሆንልህም ዘንድ ነው እንጂ ይልሃል፡፡ 
“ታዲያ ከዚህ ሁሉ የአምላካችን ቃል መግባት በኋላ ለእርሱ ለማበደር ኣአምሯችን የማይወስን ከሆነ ከዚህ በላይ ልበ 
ደንዳናነት ምን ይኖራል? አዎ፣ በእርሱ ፊት ራቁታችንንና ባዷችንን ድሆች ሆነን የምንሄደው ገንዘባችንን ከማንም በላይ 
በጥንቃቄ በሚጠብቅልንና በሚያስቀምጥልን በእርሱ ዘንድ ስለማናስቀምጥ ነው፡፡ ይህን ባለማድረጋችንም በጽኑ ልንቀጣ 
ይገባናል፡፡ ኃላፊና ጠፊ የሆነውን፣ የራሳችን ያልሆነውን ገንዘብ ምጽዋት አድርገን ለእርሱ አለመስጠት፣ እጥፍ ድርብ 
አድርጎ ዘለዓለማዊ ዋጋ ለሚሰጠን ለእርሱ ኣለመስጠት ታላቅ በደል ነው፡፡”  
(ቅዱስ ዮሐንስ አፈ ወርቅ፣ ትርጓሜ መልእክተ ሮሜ፣ ክፍለ ትምህርት 7) 
❖ “ዳንኤል ለናቡከደነፆር ያለውን አስታውስ፡- ንጉሥ ሆይ፣ ስለዚህ ምናልባት የደኀንነትህ ዘመን ይረዝም እንደ ሆነ ምክሬ 
ደስ ያሰኝህ፤ ኃጢአትህንም በጽድቅ፣ በደልሀንም ለድሆች በመመጽወት አስቀር።” ዳን. 4፡27 .. ምን ማለትህ ነው? እንዲህ 
ላለው በጣም ከባድ ኃጢአትም በምጽዋት ይቅርታ ማግኘት ይቻላል ማለት ነውን? አዎ! ምጽዋት ሊያስተሠርየውና 
ሊያጠፋው የማይችል ምንም ዓይነት ኃጢአት የለም፤ ሁሉም ኃጢአት ከእርሱ በታች ነው! ለእያንዳንዱ ቁስል የሚስማማ 
ፈዋሽ መድኃኒት ነው፡፡ ሥራው ሁሉ ግፍን የተመላ ከሆነው ከቀራጭ የከፋ ምን አለ? እንዲያ ሆኖም ግን ምጽዋት 
የዘኬዎስን ያን ሁሉ ኃጢአቱን አጠበለት፡፡ ይህንንም ክርስቶስ ሰዎች ከሚያመጡት መካከል የተወሰነ በማቆየት እንዲያዝ 
በማድረጉ ተመልከት፡፡ ቅዱስ ጳውሎስም “ድሆችን እናስብ ዘንድ ብቻ ለመኑን፣ ይህንም ደግሞ ላደርግ ተጋሁ” አለ፡፡ ገላ. 
2፡10 በሌላም ቦታ ቅዱሳት መጻሕፍት ስለዚህ ጉዳይ አብዝተው ይናገራሉ፡፡ “ለሰው ነፍስ ቤዛው ሀብቱ ነው” ይላል፡፡ 
ምሳ. 13፡8 ይህም የተባለው በእውነት ነው፤ ክርስቶስ “ፍጹም ልትሆን ብትወድ ሂድና ያለህን ሸጠህ ለድሆች ስጥ 
መዝገብም በሰማያት ታገኛለህ መጥተህም ተከተለኝ” ብሎታልና፡፡ ማቴ. 19፡21 ይህ የፍጹምነት ወሳኝ አካልና እርምጃ 
ነውና፡፡ 
“ሆኖም ምጽዋት በገንዘብ ብቻ ሳይሆን በተግባርም ሊደረግ ይችላል፡፡ ለምሳሌም ኣንዱ ሌላውን ሰው ለመታደግና 
ለመርዳት ከጎኑ ሊቆምለት ይችላል፣ ሌላው ደግሞ በችግሩ ጊዜ የእርዳታ እጁን ሊዘረጋለት ይችላል፡፡ በተግባር የተደረገ 
አገልግሎትና ምጽዋት ብዙውን ጊዜ በገንዘብ ከተደረገው በላይ ጠቃሚ ሲሆን ይታያል፡፡ ስለዚህም የተለያዩ ዓይነት የሆኑ 
ምጽዋቶችን ለማድረግ እንነሣ፡፡ በገንዘብ ምጽዋት ማድረግ ትችላለህን? ታዲያ አትሳነፋ፡ ቶሎ አድርገው፡፡ በቢሮህ ሰዎችን 
በመልካም ሁኔታ በማስተናገድ ምጽዋት ማድረግ ትችላለህን? እኔ ገንዘብ ስለሌለኝ ይህ ምንም ጥቅም የለውም አትበል፡፡ 
ይህ ታላቅ ነገር ነው እንጂ፣ ወርቅ እንደ ሰጠህ አድርገህ ቁጠረው፡፡ ጊዜህንና መልካም ፈቃድህን በመሰጠት ምጽዋት 
ማድረግ ትችል ከሆነም ይህንም አድርግ፡፡ 
“ለአብነትም ሐኪም ብትሆን እውቀትህን መጽውት፣ ይህም ታላቅ ነገር ነውና፡፡ አማካሪ መሆን ትችላለህ? ይህ አገልግሎት 
ከሁሉም በላይ ነው፣ ይህ ምጽዋት ከሁሉም የተሻለ ነው፡፡ እንዲህ በማድረግህ የምታርቀውና የምታስቀረው ረሃብን ሳይሆን 
ክፉ ሞትን ነውና፡፡ ሐዋርያት ከመጠን በላይ አብዝተው አትረፍርፈው ያፈሰሱት ይህን ዓይነት ምጽዋት ነው፡፡ የገንዘቡን 
አሰተዳደርና አሰጣጥ በተመለከተ ኃላፊነቱን ለሌሎች የሰጡት ለዚህ ነበር፣ እነርሱ በቃለ እግዚአብሔር የሚሆነውን 
ምጽዋት ይሰጡ ዘንድ፡፡ ለጠፋችና ለባዘነች ነፍስ፣ በጥፋት አፋፍ ላለችና በሚያቃጥል ትኩሳት ውስጥ ላለች ነፍስ ከበሽታዋ 
ነጻ እንድትሆን ማድረግ መቻል ቀላል ምጽዋት ነው ብለህ ታስባለህን? ለምሳሌ በገንዘብ ፍቅር የተያዘ ሰው ብታይ 
እዘንለት፡፡ በፍቅረ ንዋይ የእሳት ጭስ ሊታፈን ቀርቧልን? እንዲያ ከሆነ እሳቱን አጥፋለት፡፡ አልሰማኝ ቢልና ባይቀበለኝስ?' 
ትል ይሆናል፡፡ አንተ የምትችለውን ያህል የድርሻህን አድርግ፤ ስለ ሌላው ሰው ግዴለሽ አትሁን” 
(ቅዱስ ዮሐንስ አፈ ወርቅ፡ ትርጓሜ ግብረ ሐዋርያት፣ ክፍለ ትምህርት 25) 
❖ “ሁሉንም ነገር እንዲሆን ያደረገው፣ ዓለምን የፈጠረው፣ መላእክትን የፈጠረው፣ ከቸርነቱ የተነሣ ብቻ ነው፡፡ ከዚህ 
ቸርነቱ የተነሣም ወደ ሲኦል በመውረድ ያስፈራራናል፡ ይገሥጸናል፤ ይህም በቸርነቱ መንግሥቱን እንድንወርስ ለማድረግ 
ነው፡፡ እግዚአብሔር አንድ ብቻውን ሲሆን ይህን ሁሉ ለምን ፈጠረ? በቸርነቱ ምክንያት አይደለምን? ሰውን ከመውደዱ 
የተነሣ አይደለምን? ይህ ነገር፣ ወይም ያ ነገር ለምን ሆነ? ብለህ ብትጠይቅ ሁል ጊዜም መልሱን የምታገኘው በቸርነቱ 
ውስጥ ነው፡፡ ስለዚህ ለእኛም ምሕረት እንዲደረግልን እኛም ለወገኖቻችን ምሕረትን እናድርግላቸው፡፡ የእሳት ነበልባል 
በነደደ ጊዜ የሚያጠፋው ውኃ ለሌሎች የምናደርገው የምሕረት ዘይት ነው፣ ይህ ለእኛም ብርሃንን ያበራልናል፡፡ ስለሆነም 
በምጽዋት አማካይነት ከሲኦል እሳት እንድናለንና ምጽዋትን እናድርግ፡፡” 
(ቅዱስ ዮሐንስ አፈ ወርቅ፣ ትርጓሜ መልእክተ ጳውሎስ ኀበ ፊልጵስዩስ፣ ክፍለ ትምህርት 4) 
❖ “ዝራዕ ምጽዋተ በትሕትና - ምጽዋትህን በትሕትና መጽውት፣ ወተዓርር ምሕረተ በጊዜ ፍዳ - በፍርድ ቀን ይቅርታን 
ታገኛለህ፡፡"  
(ማር ይስሐቅ፣ አንቀጽ ካልዕ፣ ምዕ. 2) 
በዚህ ምዕራፍ እንደ ተመለከትነው ምጽዋት በመጽሐፍ ቅዱስ እና በአባቶቻችን ትምህርት ታላቅ ጠቀሜታ ያለው መሆኑ በሰፊው 
የተነገረለት ነው፡፡ በመጽሐፍ ቅዱስ ምጽዋት “ለእግዚአብሔር ማበደር”፣ “የፍጹምነት መንገድ”፣ “ከእግዚአብሔር ዘንድ ዋጋ 
መቀበያ” ከክፉ ቀን የሚያድን፣ “እግዚአብሔርን በጠሩት ጊዜ ፈጥኖ እንዲሰማና እነሆኝ እንዲል የሚያደርገው” ወዘተ መሆኑ 
ተገልጿል:: 
በአባቶቻችን ትምህርትም እንዲሁ ምጽዋት “ከሞት የሚያወጣ፣ “ከሠራነው ኃጢአት ሥርየትንና መጽናናትን የምናገኝበት”፣ 
“ከሚመጣው ክፉ ነገር መዳን የምንችልበት መንገድ”፡ “በዚያን ዕለት ድፍረት እናገኝና በፊቱ ያለ ኃፍረት መቆም እንችል ዘንድ 
የሚያደርግ”፡ “በእግዚአብሔር ዘንድ ክብርን ለማግኘት የሚጠቅም”፣ “ከሲኦል እሳት የሚያድን”፣ “ለእያንዳንዱ ቁስል 
የሚስማማ ፈዋሽ መድኃኒት”፣ “ኃጢአትን የሚያስተሠርይ”፣ “የእሳትን ባሕር የሚያጠፋ፣ የማያንቀላፋውን ትልም አፉን 
የሚዘጋ” ወዘተ እያሉ ገልጸውታል፡፡ 
ተሐድሶዎች ጾምንና ምጽዋትን የሚነቅፉት በአንድ በኩል ሁለንተናቸውን የሠረጻቸው የቅጣት ምትክ ትምህርት አንድ ጊዜ ጌታ 
በእኔ ምትክ ተሰቅሎ እኔን ከእስራት ስላስፈታኝ ከዚያ በኋላ የፈለግኩትን ብሆን ምንም ችግር የለውም፣ መብቴ ነው ከሚለው 
የተሳሳተ ትምህርት የተነሣ ነው፡፡ ከዚህም ጋር በሌላ በኩል ደግሞ መዳን ሲባል ከቅጣት ማምለጥና ከእስራት መፈታትን ብቻ 
እንጂ ከዚያ ያለፈ እስከ ሱታፌ አምላካዊ ድረስ ያለውን ጸጋ እግዚኣብሔር ስለማያውቁት በዚህ ሂደት አስፈላጊና ጠቃሚ የሆኑትን 
ጾምንና ምጽዋትን፣ ትጋሃ ሌሊትን . . . ሁሉ ይነቅፋሉ፡፡ ይህም በሃይማኖት ሽፋን ጾምን በመንቀፍ ሰው እንደ እንስሳት ጊዜያትንና 
ሰዓታትን ሳይለይ አገኝ አጣውን እንዲበላና ከመብል በቀር ሌላ የማያውቅ ተመጋቢ ማኅበረሰብ ለመፍጠር ለሚደረገው 
ፕሮቴስታንታዊ ዓለም አቀፋዊ ዘመቻ መጋቢ ተልእኮና የዚያ አካል ላለመሆኑ ምን ዋስትና አለ? ምጽዋትን በመንቀፍም የእነርሱን 
የስህተት ትምህርት የሚሰማ ቢኖር ከእግዚአብሔር ዘንድ የሚገኘውን ጸጋና ዋጋ ማሳጣታቸው እንዳለ ሆኖ እርስ በእርሱ 
የማይተዛዘን ኣውሬ የሆነ ትውልድ ለማምጣት የሚደረገው ጉዞ አካል ላለመሆኑስ ምን ማረጋገጫ አለ? 
መድሎተ ጽድቅ (ቅፅ አንድ ገጽ 233-241) 
ዲያቆን ያረጋል አበጋዝ 
ለካህን መናዘዝና እና ቀኖና መቀበል ለምን? (ከመድሎተ ጽድቅ-ቅጽ-አንድ መጽሀፍ የተቀነጨበ) 
በዲያቆን ያረጋል አበጋዝ 
ወደ እግዚአብሔር የሚቀርብ ማንኛውም ሰው ይፈጽመውና ይመላለስበት ዘንድ ከታዘዙት ነገሮች አንዱ ንስሐ ነው፡፡ ንስሐ 
ሲባል በውስጡ የተለያዩ ተግባራትን አጠቃልሎ የያዘ ታላቅ ነገር ነው፡፡ ከእነዚህም መካከል በደለኛነቱን አምኖ ማዘንና መጸጸት፣ 
ኃጢአትን ለእግዚአብሔር መናዘዝ፣ ኃጢአትን ለካህን መናዘዝ፣ ኃጢአትን ለበደሉት ሰው መናዘዝን እና ከዚህም ጋር በካህን 
(ንስሐ አባት) አማካይነት ቀኖና መቀበልን ያጠቃልላል፡፡ 
ተሐድሶዎች “እንግዳ ትምህርት” ከሚሏቸውና ከሚቃወሟቸው ነገሮች መካከል አንዱ “ለንስሐ አባት መናዘዝ" እና “ቀኖና 
መቀበልን" ነው፡፡ ይህን ሲነቅፉና ሲቃወሙ ከተናገሯቸው መካከልም፡- “ኃጢአትን ለንስሐ አባት ተናግሮ የሚወስንበትን ቅጣት 
መቀበል የኃጢአት ሥርየት ያስገኛል መባሉ” ከቤተ ክርስቲያኒቱ አስተምህሮና አሠራር መካከል አንዱ ትልቅ ችግር መሆኑን 
ገልጸዋል፡፡ (ኆኅተ ብርሃን፣ መጋቢት 2002፣ ገጽ 18) እንዲሁም ደግሞ ወደ ምሥጢረ ቁርባን ሲቀረብ ንስሐ ገብቶ ቀኖና 
ተቀብሎ መቅረብ እንደማያስፈልግ ይናገራሉ፡፡ ምንም ዓይነት ዝግጅትና ቀኖና መፈጸም የሚባል ነገር አያስፈልግም ባዮች 
ናቸው፡፡ በርግጥ ዋናውን ጉዳይ - የምሥጢረ ቁርባንን ኣማናዊ የክርስቶስ ሥጋና ደምነት መሥዋዕትነቱን፣ በዚያ የሚገኘውን 
ሥርየተ ኃጢኣትና የዘለዓለም ሕይወት የካዱ ስለሆነ እንዴት መቅረብ እንደሚገባ ያለውን ጥንቃቄ ቢክዱ አይገርምም፡፡ ስለሆነም 
እዚህ ላይ የምናየው ኃጢአትን ለንስሐ አባት መናዘዝን እና ቀኖና መቀበልን በተመለከተ ይሆናል፡፡ ከዚያ በፊት ግን ተሐድሶዎች 
ይህን ጉዳይ በተመለከተ ያላቸውን ትምሀርት እንመልከት፡፡ 
የተሐድሶዎች ትምህርት ለካህን ስለ መናዘዝና ቀኖና ስለ መቀበል 
• "ነገሩ እነርሱ እንደሚሉት ይሁን እንኳ ቢባል አፈጻጸሙ በጣም አስቸጋሪ መሆኑ እርግጥ ነው፡፡ ሰው ንስሐ የሚገባው 
በበደለ ሰዓት በመሆኑ ኃጢአት የሠራው ሰው በበደለ ሰዓት መናዘዝ ቢፈልግ እንኳ ቄሱን የግድ ማግኘት ስለሚኖርበት 
እሱን ፍለጋ መሄዱ አይቀርም፡፡ ከሁኔታዎች አለመመቻቸት የተነሣ በወቅቱ ሊያገኘው ባይችል ደግሞ ለንስሐ ቀጠሮ 
ለመያዝ ይገደዳል፡፡ ወይም ደግሞ ቢገናኙ በተነሳሒው ልብ ውስጥ ቄሱ እንደሱው ያለ ሰው መሆኑ ስለሚታወቅ 
የሚናዘዘው ኃጢአቱን በከፊል አሊያም የሆነውን ትቶ ኃጢአት ያልሆነውን ጉዳይ ነው፡፡ በዚህ ዓይነት ሰው የሆነው 
ቄስ በስሩ ከሚገኙት ብዛት ያላቸው የንስሐ ልጆች አንጻር ለስንቱ ሊበቃ ነው?" (የተቀበረ መክሊት ገጽ 151) 
• “ኃጢአትን ለእግዚአብሔር መናዘዝ እንደሚገባ የብሉይ ኪዳን ሰዎች ሳይቀር ስለ ተረዱ ብዙ ጊዜ ኃጢአታቸውን 
ለእግዚአብሔር በቀጥታ ይናዘዙ ነበር፡፡” (ተቀበረ መክሊት፣ ገጽ 152) 
• “ለቄስ ካልተናዘዝን በቀር ስርየት የለም" የሚለውን እንግዳ ትምህርት ወደ ቤተ ክርስቲያን አስርገው ያገቡት ሰዎች 
በእነርሱ ሥርዓት መሰረት ንስሐ ለሚገባ ሰው ቀኖና (ስለ ኃጢአቱ የሚከፈል ዋጋ ወይም የሚቀጣው ቅጣት ጾም፣ 
ስግደት ) እንዲኖር ደንብ ደንብተዋል፡፡ ክርስቶስ በሊቀ ካህንነቱ የገዛ ደሙን የኃጢአት ማስተስረያ አድርጎ እንዳቆመ 
እነርሱም ራሳቸውን በእርሱ ስፍራ አስቀምጠዋልና ሌላ የኃጢአት ማስተስረያ መፈለጋቸው ነው፡፡ መጽሐፍ ቅዱስ ግን 
“ሰውስ ስለነፍሱ ቤዛ ምን ይሰጣል? ሲል ነፍስን ከኃጢአት አንጽቶ ለማዳን የሚበቃ ዋጋ አለመኖሩን ይመሰክራል፡፡ 
ማር. 8፡37 ቄርሎስም ይህንኑ ሲያረጋግጥ “ወኢኮነ ክርስቶስ በካልዕ ዘየኀድግ ኀጢአተ ወይስእሮ ለሞት ዘእንበለ 
በደሙ - ክርስቶስም ኃጢአትን ይቅር የሚለው ሞትንም የሚሽረው በደሙ ነው እንጂ በሌላ አይደለም፡፡ (ስምዐ ጽድቅ 
ብሄራዊ)" የተቀበረ መክሊት፣ ገጽ 53) 
• “. . . በዚሀም መሠረት በሠራው ኃጢአቱና በበደለው በደሉ ተጨንቆ ሲናዘዝ ኃጢአተኛ መሆኑን ያስታውቅ እንጂ 
የሰው ክፋት በሙሉ ከሚያውቅ ከእግዚአብሔር በቀር ኃጢአተኛው ራሱ እንኳ የሠራውን ወይም የሚሠራውን በሙሉ 
ሊያውቅ እስከማይችል ድስ ልቡ በውድቀት ዕውረት የተሸፈነ ነውና ማንም ሊቆጥረውና ሊያስተውለው በማይችል 
የኃጢአት ብዛት ዘርዝሮ ይናገር ዝድ አስፈላጊ አይደለም::” (ስምዓ ጽድቅ ብሔራዊ፤ ገጽ 156) 
በዚህ ጉዳይ ላይ የተሐድሶች መሠረታዊ ስህተቶች 
1) ኃጢአትን ለካህን መናዘዝ ማለት ለእግዚአብሔር _ አለመናዘዝ ወይም ለእግዚአብሔር መናዘዝን እንደሚተካና 
እንደሚያስቀር አስመስለው ማቅረባቸው፣ 
አንድ ተነሣሒ ለካህኑ የሚናዘዘው ካህኑን እንደ እግዚአብሔር መልእክተኛ፣ እግዚአብሔርን ደግሞ ዳኛ አድርጎ ነው፡፡ መጽሐፍ 
ቅዱስ “ካህኑ የሠራዊት ጌታ የእግዚአብሔር መልእክተኛ ነውና" ይላልና፡፡ ሚልክ. 2፡7 ለንስሐ አባቱ ሲናዘዝም ሆነ ከዚያ በኋላ፣ 
ኃጢአቱን እንደ ሠራና ወደ ንስሐ አባቱ ሳይመጣም፣ ሁል ጊዜም በኃጢአቱ የሚጸጸተውና አንተን ብቻ በደልሁ እያለ ንስሐውን 
የሚያፈስሰው ምን ጊዜም ለእግዚአብሔር ነው፡፡ ይህ ግን ለካህን መናዘዝን አያስቀርም፣ ለካህን መናዘዝም ለእግዚአብሔር 
የመናዘዙ ኣካል እንጂ ያን የሚተካ አይደለም፡፡ ነገሮችን በሆኑበትና በራሳቸው ምንነት ሳይሆን ፊደል መቁጠር ያልለየ ሕፃን 
የተለያዩት ፊደሎች አንድ መስለው እንደሚታዩትና እንደሚደባለቁበት ነገሩን ሁሉ በየምንነቱ ከማየት ይልቅ ማደባለቅና 
ማምታታት መለያ ጠባያቸው መሆኑ ያሳዝናል! 
2) ተነሳሒ የሚቀበለው ቀኖና “ስለ ኃጢአቱ የሚከፍለው ዋጋ ወይም የሚቀጣው ቅጣት ነው” ማለታቸው፣ 
ማንም ተነሳሒ ሰው የተወሰነ ጾም መጾምና መስገድ ... ይቅርና መላ ዘመኑን በሙሉ አናቱን ወደ ታች ዘቅዝቆ ከባሕር ውስጥ 
ጠልቆ መጸለይ ቢችል እንኳ ወይም እንደ ቅዱስ ጊዮርጊስ ባለ ሁኔታ መላ ዕድሜውን ቢጋደል እንኳ ለኃጢአቱ ዋጋ ሊሆነው 
አይችልም፡፡ የአዳም ኃጢአት ምን ያህል ዋጋ እንዳስከፈለ ይታወቃልና፡፡ ስለዚህ ለተነሳሒ የሚሰጠው ቀኖና ተግሣጻዊና ወደ 
መስመር ማስገቢያ፣ ወደ ቅዱስ ምሥጢር ለመቅረብ መዘጋጃ እንዲሆን እንጂ ለኃጢአቱ ተመጣጣኝ ክፍያ ነው ተብሎ 
ኣይደለም፡፡ “መጽሐፍ ቅዱስ ግን “ሰውስ ስለነፍሱ ቤዛ ምን ይሰጣል? ሲል ነፍስን ከኃጢአት አንጽቶ ለማዳን የሚበቃ ዋጋ 
አለመኖሩን ይመሰክራል” እያሉ የደረደሯቸው ጥቅሶች አለቦታቸው የገቡና ባልተባለ ነገር ላይ ለማስረዳት የተጠቀሱ ስለሆነ 
“የባከኑ ጥቅሶች” ናቸው፡፡ ምክንያቱም ንስሐ መግባትና ቀኖና መቀበል ማለት ስለ ነፍሱ ቤዛ የሚሆን ዋጋ መክፈል ነው የሚል 
ኦርቶዶክሳዊ አስተምህሮ የለምና፡፡ ያልተረዱትን ነገር አበላሽቶ መተርጎምና በዚያው ባልተረዱት ነገር በመቀጠል መገስገስ ከራሱ 
ጋር ብቻ እንደሚወዳደር ሯጭ መሆን ነው:: ወይም ቅዱስ ጳውሎስ “ነፋስን እንደ መጐሰም” ብሎ እንደ ገለጸው ያለ ባዶ ድካም 
ነው፡፡ ስለዚህ ባልሆነው መውቀስና መክሰስ ዋናው ስልታቸው ስለሆነ ካዋጣቸው ይቀጥሉበት፡፡ 
እንዲሁም በተደጋጋሚ “ክርስቶስ በሊቀ ካህንነቱ የገዛ ደሙን የኃጢአት ማስተስረያ አድርጎ እንዳቆመ እነርሱም ራሳቸውን 
በእርሱ ስፍራ አስቀምጠዋልና ሌላ የኃጢኣት ማስተስረያ መፈለጋቸው ነው” የሚለው አጓጉል ውንጀላ ብቻ ነው፡፡ ካህናት 
የተነሳሕያንን ኑዛዜ የሚሰሙትና ቀኖና የሚሰጡት ተነሳሕያን ለኃጢአታችን ፈውስና ሕይወት ሆኖ ወደ ተሰጠን የክርስቶስ 
አማናዊ የሆነ ቅዱስ ሥጋና ክቡር ደም ተዘጋጅተው እንዲቀርቡ ለማድረግ እንጂ እነርሱ በራሳቸው “ለእኔ ተናዝሃልና በቃህ፣ 
ኃጢአትህን እኔ አሥተስርዬልሃለሁ” ሊሉ አይደለም፡፡ ሲናዝዙ እንኳ “እግዚአብሔር ይፍታሕ - እግዚአብሔር ይቅር ይበልህ' 
ብለው ነው እንጂ እኔ ፈታሁህ ይቅር አልኩሆ ብለው አይደለም፡፡ ከላይ እንደ ተገለጸው ካህናት የእግዚአብሔር መልእክተኞች 
ናቸውና፡፡ እንዲሁም ራሱ ባለቤቱ ጌታችን “ኃጢአታቸውን ይቅር ያላችኋቸው ሁሉ ይቀርላቸዋል፤ የያዛችሁባቸው ተይዞባቸዋል” 
ብሏቸዋልና፡፡ ዮሒ 20:23 
ንሰሐ መግባትና ቀኖና መቀበል ወደ ቅዱስ ቁርባን ለመቅረብ የሚደረግ የዝግጅት አካል ነው፡፡ ሆኖም ይህ ትምህርት የሚገባቸው 
በቅዱስ ቁርባን አማናዊነት ለሚያምኑ ነው፡፡ ይህን ለማይቀበለና “እንደ ማንኛውም ምግብ ይበላል፣ እንደ ማንኛውም መጠጥ 
ይጠጣል፣ ወደዚህ ስንቀርብም የተለየ ዝግጅት አያስፈልግም እያሉ በራሳቸው ላይ ለሚቀልዱ ተሐድሶዎች አይደለም፡፡ ይህ 
ከእነርሱ የተሰወረ ነው:: 
3) አፈጻጸሙ አስቸጋሪ ሊሆን ከመቻሉ የተነሣ ያቀረቡት፣ 
እነዚህም አንደኛ ተነሳሒው ካህኑን ንስሐ መግባት በፈለገበት ጊዜ ባያገኘውስ? የሚል ሲሆን ሌላኛው ደግሞ ኃጢአቱን መናዘዝ 
ትቶ ኃጢአቱ ያልሆነውን ሊናዘዝ ይችላል የሚል ነው፡፡ እንዲሁም ሦስተኛው ደግሞ ካህኑ በሥሩ ካሉት ብዙ የንስሐ ልጆች 
ኣንጻር ለስንቱ ሊበቃ ነው? የሚል ነው፡፡ 
የመጀመሪያውን ስንመለከት በማንኛውም በዚህ ዓለም በጊዜና በቦታ በሚፈጸሙ ምሥጢራት አፈጻጸም ውስጥ (ችግሩ እናንተ 
አታምኑባቸውም እንጂ) ጊዜያትንና ቦታዎችን ማመቻቸት የግድ ነው፡፡ ለምሳሌ ሊጠመቅ ያለ ሰው ቢኖር ወይም ሊቆርብ ያለ 
ሰው ቢኖር ይህን አፈጻጸም በተመለከተ ከካህናቱ ጋር መነጋገርና በዚያው መንገድ አገልግሎቱን ማግኘት ይችላል፡፡ ነገር ግን ያ 
ሰው ሊጠመቅ በፈለገበት ጊዜ ካህን ባያገኝስ? ቤተ ክርስቲያን በሌለበት ቦታ ቢሆንስ? ቅዳሴ በማይቀደስበት አካባቢ ቢሆንስ? 
በማለት እነዚህ ነገሮች ይቅሩ ሊባል አይቻልም፤ ሊሆኑ የሚችሉበትን ሁኔታ ማመቻቸት እንጂ፡፡ በንስሐም እንዲሁ ነው፡፡ ይህ 
ሁኔታ የሚወስደው ለካህን መናዘዝ ይቅር ወደ ማለት ሳይሆን ካህናትና ተነሳሕያን በአግባቡ ሊገናኙ የሚችሉበትን ሁኔታ ወደ 
ማመቻቸት እንሂድ ወደሚል ነው፡፡ 
ተነሳሒው በልቡ ውስጥ ያለውን ሙሉውን ሳይሆን በከፊል ወይም ኃጢአቱን መናዘዝ ትቶ ኃጢአቱ ያልሆነውን ሊናዘዝ ይችላል 
የሚለው ደግሞ እውነተኛ ተነሳሒ እስከ ሆነ ድረስ ይህን አያደርግም፣ በራሱ ላይ የሚቀልድ ጤነኛ ሰው የለምና፡፡ ይህ አባባል 
የተነሳሒው ንስሐ ተቀባይነት የሚወሰነው ካህኑ በተነሳሒው ውስጥ ያለውን ኃጢአት ሙሉ በሙሉ በማወቁ ላይ ነው የሚል 
ሃሳብ በውስጡ አለው፡፡ ይህ ከሆነ ትክክል አይደለም:: ካህኑ መርማሪ ፖሊስ አይደለምና፡፡  
እንዲሁም ሦስተኛው ካህኑ በስሩ ካሉት ብዙ የንስሐ ልጆች አንጻር ለስንቱ ሊበቃ ነው? የሚል ነው፡፡ የንስሐ አባቶች የሆኑ 
ካህናት ሙሉ ጊዜያቸውን በዚሁ አገልግሎት ላይ እንዲያውሉ የሚደረገው ለዚህ ነው፡፡ የሆነ ሆኖ በዚህ ዙሪያ ክፍተት ቢኖር 
እንኳ መፍትሔው ይህን ለመሙላት ተገቢውን ሥራ መሥራት ነው እንጂ ለንስሐ አባት መናዘዝን ማጥፋት አይደለም፡፡ 
ለንስሐ አባት መናዘዝና ቀኖና መቀበል 
በመጽሐፍ ቅዱስ ትምህርት 
አንድ ሰው ኃጢአት ሲሠራ በመጀመሪያ ኃጢአት ማድረጉን ለእግዚአብሔር ይታመናል፡፡ እንዲህ በማለት በደሉን 
በእግዚአብሔር ፊት ይናዘዛል፡- 
ተሣሃለኒ እግዚኦ በከመ ዕበየ ሣሕልከ ወበከመ ብዝኃ ምሕረትከ ደምስስ ኃጢአትየ ኅጽበኒ ወአንጽሐኒ እምኃጢአትየ 
ወእምአበሳየኒ ኣንጽሐኒ እስመ ለልየ አአምር ጌጋይየ ወኃጢአትየኒ ቅድሜየ ውእቱ በኩሉ ጊዜ ለከ ለባሕቲትከ አበስኩ 
ወእኩየኒ በቅድሜከ ገበርኩ - 
አቤቱ እንደ ቸርነትሀ መጠን ማረኝ፤ እንደ ምሕረትሀም ብዛት መተላለፌን ደምስስ። ከበደሌ ፈጽሞ እጠበኝ፥ ከኃጢአቴም 
አንጻኝ፣ እኔ መተላለፌን አውቃለሁና፥ ኃጢአቴም ሁል ጊዜ በፊቴ ነውና። አንተን ብቻ በደልሁ፣ በፊትህም ክፋትን 
አደረግሁ፡፡” መዝ. 50፡1-3 
ኃጢአታችንን ለእግዚአብሔር የምንናዘዘው ስለማያውቀው ለመንገር ሳይሆን እርሱን መበደላችንን በመታመን ይቅርታውንና 
ምሕረቱን ለመማጸን ነው፡፡ የአባትነት ፍቅሩን ማሳዘናችንን ለመግለጽና የተሰማንን ጸጸት በፊቱ ለማፍሰስ ነው፤ “ወከዐው 
ልበክሙ ቅድሜሁ - ልባችሁን በፊቱ አፍስሱ” እንደ ተባለ፡፡ 
ከዚህ ጋር ደግሞ ኃጢአትን ለንስሐ አባት መናዘዝ ተገቢም፣ አስፈላጊም ነው፡፡ ይህ የታዘዘበት ብዙ ምክንያቶች አሉት፡፡ ከዚያ 
በፊት ግን መጽሐፍ ቅዱስ ስለዚህ ምን እንደሚል እንመልከት፡፡ ቅዱስ ዮሐንስ መጥምቅ ከጌታችን መንፈቅ ቀድሞ ሕዝቡን 
ለክርስቶስ የሚያዘጋጅ የንስሐ ጥምቀት ያጥምቅ ነበር፡፡ ያን ጊዜ ሕዝቡ ወደ እርሱ እየመጡ የንስሐ ጥምቀት ከመጠመቃቸው 
በፊት ኃጢአታቸውን ለእርሱ ይናዘዙ ነበር፡፡ ቅዱስ መጽሐፍ ስለዚህ ሲናገር እንዲህ ይላል- "ያን ጊዜ ኢየሩሳሌም ይሁዳም ሁሉ፣ 
በዮርዳኖስም ዙሪያ ያለ አገር ሁሉ፣ ወደ እርሱ ይወጡ ነበር፤ ኃጢአታቸውንም እየተናዘዙ በዮርዳኖስ ወንዝ ከእርሱ ይጠመቁ 
ነበር።” ማቴ. 3፡5-6 
ሕዝቡ የንስሐ ጥምቀትን ለመጠመቅ ይችሉ ዘንድ ንስሐ ሲገቡ ኃጢአታቸውን ለመጥምቁ ዮሐንስ ይናዘዙ እንደ ነበረ ሁሉ 
ምእመናንም ወደ ቅዱሳት ምሥጢራት ከመቅረባቸው በፊት ኃጢአታቸውን ለንስሐ አባቶቻቸው ይናዘዛሉ፡፡ ዮሐንስ መጥምቅ 
ይናዘዙ የነበሩትን ሰዎች “ግበሩ ፍሬ ዘይደሉ ለንስሐ - ለንስሐ የሚገባ ፍሬ አድርጉ፣ በልባችሁም፡- አብርሃም አባት አለን 
እንደምትሉ ኣይምሰላችሁ፤ እላችኋለሁና ከእነዚህ ድንጋዮች ለአብርሃም ልጆች ሊያስነሣለት እግዚአብሔር ይችላል። አሁንስ 
ምሳር በዛፎች ሥር ተቀምጧል፤ እንግዲህ መልካም ፍሬ የማያደርግ ዛፍ ሁሉ ይቈረጣል ወደ እሳትም ይጣላል” ብሎ ምክርና 
ተግሣጽ እንደ ሰጣቸው የንስሐ አባቶችም ከተነሣሒው ሕይወትና ሁኔታ አንጻር መዝነው ተገቢ ነው ያሉትን ምክርና ቀኖና 
ይሰጣሉ፡፡ ማቴ. 3፡8-10 
እስራኤላውያን ዮርዳኖስን ተሻግረው መጀመሪያ ከወረሷት ከኢያሪኮ ምንም ነገር እንዳይወስዱ እርም ነውና አትንኩ ተብለው 
በእግዚአብሔር ታዝዘው ነበር፡፡ ነገር ግን ከመካከላቸው አካን የተባለው አንድ ሰው ከተከለከለው ነገር ሰርቆ በመውሰዱ 
ምክንያት በሕዝቡ ዘንድ ከደረሰው ነገር የተነሣ ተጣርቶ በመጨረሻ ያን ያደረገው ሰው ተገኘ፡፡ 
በዚያን ጊዜም ኢያሱ አካንን እንዲህ አለው፡- 
ኢያሱም አካንን፦ ልጄ ሆይ ለእስራኤል ኣምላክ ለእግዚአብሔር ክብር ስጥ፣ ለእርሱም ተናዘዝ፣ ያደረግኸውንም ንገረኝ፣ 
አትሽሽኝ አለው። አካንም መልሶ ኢያሱን፦ በእውነት የእስራኤልን አምላክ እግዚአብሔርን በድያለሁ፤ እንዲህና እንዲህም 
አድርጌአለሁ። በዘረፋ መካከል አንድ ያማረ የሰናዖር ካባ ሁለት መቶም ሰቅል ብር፤ ሚዛኑም አምሳ ሰቅል ቢሆን ወርቅ 
አይቼ ተመኘኋቸው፣ ወሰድኋቸውም፤ እነሆም፣ በድንኳኔ ውስጥ በመራት ተሸሽገዋል፣ ብሩም ከሁሉ በታች ነው አለው። 
ኢያ. 7፡21-23 
ኢያሱ አካንን “ልጄ ሆይ፣ ለእስራኤል አምላክ ለእግዚአብሔር ክብር ስጥ፣ ለእርሱም ተናዘዝ፣ ያደረግኸውንም ንገረኝ፣ አትሸሽገኝ 
እንዳለው ሁሉ አንድ ሰው ለንስሐ አባቱ የሚናዘዘው ለእግዚአብሔር የመናዘዙ አካል ነው፡፡ አካን ለኢያሱ ሲናዘዝ 
ለእግዚአብሔር መናዘዙ ነበር፡፡ ለዚህ ነው “ለእርሱም ተናዘዝ፡ ያደረግኸውንም ንገረኝ፣ አትሽሽገኝ ያለው፡፡ አካንም ኢያሱን 
“እኔ ኃጢአቴን ለእግዚአብሔር ብቻ እነግራለሁ እንጂ ለአንተ አልናዘዝም አላለውም፡፡ ተነሣሒ ለንስሐ አባቱ ሲናዘዝ 
እግዚአብሔርን ሰሚና ዳኛ አድርጎ ነውና፡፡ 
በሐዲስ ኪዳንም ጌታችንን አንድ ለምጽ የነበረበት ሰው ቀርቦ “ጌታ ሆይ፣ ብትወድስ ልታነጻኝ ትችላለህ እያለ እየሰገደ በጠየቀው 
ጊዜ እጁን ዘርግቶ ዳሰሰውና “እወዳለሁ ንጻ አለው፡፡ ወዲያውም ለምጹ ነጻ። ከዚያ በመቀጠል ግን ወዲያውኑ ጌታችን ያን እርሱ 
ያነጻውን ለምጻም የነበረውን ሰው እንዲህ የሚል ትእዛዝ አዘዘው፡- “ኢየሱስም፦ ለማንም እንዳትናገር ተጠንቀቅ፡ ነገር ግን ሄደህ 
ራስህን ለካህን አሳይ፤ ለእነርሱም ምስክር እንዲሆን ሙሴ ያዘዘውን መባ አቅርብ አለው።" ማቴ. 8፡2-4 ምንም እንኳ ያን ለምጻም 
ራሱ ጌታችን ያገኘውና የፈወሰው ቢሆንም፣ በጌታችን ፈውስ ላይ ሌላ የሚያስፈልግ አንዳችም የቀረ ተጨማሪ ነገር ባይኖርም፣ 
ነገር ግን ራሱ ባለቤቱ ጌታችን ያን ያነጻውን ሰው “ሄደህ ራስህን ለካህን አሳይ” ሲል አዝዞታል፡፡ 
ይህን የንስሐ አባትና ልጅ ግንኙነት በንጉሥ ዳዊትና በነቢዩ በናታን ግንኙነትም ማየት እንችላለን፡፡ ዳዊት ቤተ መቅደስ ስለ 
መሥራት ሲያስብ ጉዳዩን ያማከረውና ወደ እግዚአብሔር እንዲያመለክትለት የነገረው ነቢዩን ናታንን ነበር፡፡ ነቢዩ ናታንም ወደ 
እግዚአብሔር እየጸለየ ከአምላኩ ያገኘውን መልስ ለዳዊት ይነግረው ነበር፡፡ በኋላ ላይ ዳዊት የኃጢአት መሰናክል ባገኘው ጊዜም 
እግዚአብሔር ዳዊትን ከኃጢኣት ዕንቅልፍ ይቀሰቅሰውና ንስሐ ይገባ ዘንድ የላከው ያንኑ ነቢዩ ናታንን ነበር፡፡ ናታንም ሄዶ 
በጥበብና በብልሃት ለዳዊት ኃጢአቱን ነገረው፡፡ ያን ጊዜ ዳዊት ጥፋቱን አመነ፣ ተጸጸተ፡ ንስሐም ገባ፡፡ የንስሐ አባት 
የሚያስፈልግበት አንዱ ምክንያት እያንዳንዱን ሰው እንዲህ ቀስ አድርጎ በፈሊጥ ውድቀቱን እንዲገነዘብና ንስሐ እንዲገባ 
ለማድረግ ነው፡፡ ይህ በዐውደ ምሕረት በሚደረግ ስብከት ብቻ የሚያልቅ ጉዳይ አይደለም፡፡ ዳዊት ስለበደለው ባለጸጋ ግፍ ነቢዩ 
ናታን በምሳሌ አድርጎ ሲነግረው ያ የሚባለው ሰው እርሱ ራሱ መሆኑን አላወቀም ነበር፡፡ ኃጢአት ሲጫጫን አእምሮን 
ያደነዝዛል፣ ልቡናን ያጨልማልና፡፡ ሆኖም ነቢዩ ናታን ቀስ እያደረገ በምሳሌና በጥበብ ስላስረዳው የኃጢአቱን ክብደት ለመረዳት 
ቻለ፣ ንስሓም ገባ፡፡ ስለሆነም እያንዳንዱን ሰው እንደየ ድክመቱና ጥንካሬው በመንፈሳዊ ሕይወት የሚመራ፣ የሚመከር ወደ 
እግዚአብሔር በመጸለይ በጸሎቱ የሚራዳ መንፈሳዊ አባት አስፈላጊ ነው፡፡ 
ጌታችንና አምላካችን ኢየሱስ ክርስቶስ የንስሐ አባትነትን ተግባርና ኣፈጻጸም በተግባርም አሳይቶናል፡፡ በሕይወቷ ከደረሰባት 
ውስብስብ ውጣ ውረድ የተነሣ ልቧ ቆስሎ ውስጧ ተጎድቶና ሰው ጠልቶ የነበረችውን ሳምራዊቷን ሴት ብቻዋን አግኝቶ 
አናገራት፡፡ ለዚህም ሲል ደቀ መዛሙርቱን ቀደም አድርጎ “ምግብ ግዙ” ብሎ ላካቸው፡፡ እርሷ ሰዎች ልቧን ያቆሰሏት በመሆኑ 
የዚያ አካባቢ ሴቶች ውኃ የሚቀዱት አየሩ ቀዝቀዝ ሲል በጠዋትና በማታ ስለ ነበር ሰው በማይገኝበት ሰዓት ለመቅዳት ስትል 
በጠራራ ፀሐይ በቀትር ወደ ውኃው ጉድጓድ ሄደች፡፡ ጌታችን የስድስት ሰዓት ያሀል መንገድ በሰማርያ ሞቃታማ መንገድ የተጓዘው 
ለዚህ ነበር፡፡ ከዚያም ልትቀዳው በመጣችው በውኃ በመጀመር ቀስ በቀስ ከምድራዊ ነገር ወደ ሰማያዊ፣ ከጊዜያዊ ወደ ዘለዓለማዊ 
ነገር ከፍ ከፍ አደረጋት፣ አሸጋገራት፡፡ ከዚያም ጌታችን ሂጂና ባልሽን ጠርተሽ ወደዚህ ነዪ” አላት። ይህን ያላት በውስጧ ያለውን 
ኃጢአቷን እንድትናዘዝ በሩን እየከፈተላትና መንገዱን እያሳያት ነበር፡፡ እርሷም መልሳ፡- “ባል የለኝም” አለችው። ከዚያም 
ጌታችን “ባል የለኝም በማለትሽ መልካም ተናገርሽ፤ አምስት ባሎች ነበሩሽና አሁን ከአንቺ ጋር ያለው ባልሽ አይደለም፤ በዚህስ 
እውነት ተናገርሽ” በማለት እርሷ ልትናገረው የፈራችውን በመናገር እርሱ ሁሉንም ሕይወቷን የሚያውቅ አምላኳ መሆኑን 
እንድትረዳ አደረጋት፡፡ ዮሐ. 4፡1-42 
ጌታችን ይህን በተግባር ያሳየን የንስሐ አባት እያንዳንዷን ነፍስ ማነጋግርና የምትፈወስበትን መንገድ መፈለግ ያለበት ብዙ ሰው 
በተሰበሰበበት በአደባባይ ስብከት ሳይሆን ለብቻው ቀስ አድርጎ ጥበብና ጥንቃቄ በተመላበት መንገድ መሆን እንዳለበት 
ለማስተማር ነው፡፡ ምክንያቱም የአንዱ ስብራት ከሌላው ጋር ላይገጥም ይችላል፤ የአንዱ ደካማ ጎን ለሌላው ምኑም ላይሆን 
ይችላል፡፡ በዚህ ዓለም ሐኪም ቤት እንኳ የአንዱ በሽታ ከሌላው የተለየ ነው፣ ለአንዱ የሚታዘዘው መድኃኒት ለሌላው ላይሆነው 
ይችላል፡፡ ለዚህ ነው ሐኪሞች እያንዳንዱን ታማሚ ለየብቻው የሚያናግሩት፣ የሚመረምሩትም፡፡ ሥጋዊ በሆነው የታማሚዎች 
ምርመራና ሕክምና እንኳ ይህን ያህል ጥንቃቄ የሚያስፈልግ ከሆነ ረቂቅና መንፈሳዊ ስለሆነውማ ምን ያህል ያስፈልግ ይሆን? 
ስለዚህ የንስሐ አባትና የንስሐ ልጅ ግንኙነት እንዲህ ያለ ምሥጢራዊና እግዚአብሔር ብቻ ምስክሩ የሆነ በሁለቱ መካከል ብቻ 
የሚኖር ምሥጢራዊ ግንኙነት ነው ማለት ነው፡፡ 
የንስሐ አባቶች በእነርሱ አባትነት ሥር ላለው ለእያንዳንዱ ሰው ነፍስ ኃላፊነትና ተጠያቂነት አለባቸው:: እግዚአብሔር በነቢዩ 
አማካይነት “ኃጢአተኛውን፦ ኃጢአተኛ ሆይ፣ በእርግጥ ትሞታለህ ባልሁ ጊዜ ኃጢአተኛውን ከመንገዱ ታስጠነቅቅ ዘንድ 
ባትናገር ያ ኃጢአተኛ በኃጢአቱ ይሞታል፤ ደሙን ግን ከእጅህ እፈልጋለሁ። ነገር ግን ከመንገዱ ይመለስ ዘንድ ኃጢአተኛውን 
ብታስጠነቅቀው እርሱም ከመንገዱ ባይመለስ በኃጢአቱ ይሞታል፣ አንተ ግን ነፍስህን አድነሃል" በማለት የተናገረው ጠንካራ 
ማሳሰቢያ ይህን ከባድ አደራ ነው፡ ሕዝ. 33፡8-9 ለዚህ ነው ሐዋርያው ቅዱስ ጳውሎስ “ለዋኖቻችሁ ታዘዙና ተገዙ፤ እነርሱ 
ስሌትን እንደሚሰጡ አድርገው ይህንኑ በደስታ እንጂ በኃዘን እንዳያደርጉት፡ ስለ ነፍሳችሁ ይተጋሉ” በማለት በዕብራውያን 
መልእክቱ ያሳሰበው። ዕብ 13፡17 እነዚሀ “ስሌትን እንደሚሰጡ አድርገው ስለ ነፍሳችሁ ይተጋሉ” የተባሉት የንስሐ አባቶች 
ናቸው፡፡ ለነፍሳት ቢተጉ የመልካም እረኞች ጌታ መልካም ዋጋቸውን ይሰጣቸዋል፤ “የእረኞችም አለቃ በሚገለጥበት ጊዜ 
የማያልፈውን የክብርን አክሊል ትቀበላላችሁ” ተብለዋልና፡፡ 1 ጴጥ. 5፡4 የተጣለባቸውን አደራ ባይወጡ ደግሞ ስለ በጎቹ 
ነፍሱን አሳልፎ የሰጠው እውነተኛው እረኛ ይጠይቃቸዋል፤ “ደሙን ከአጅሀ እፈልጋለሁ” ይላልና፡፡ 
ለካህን መናዘዝና ቀኖና መቀበል 
በአንቀጸ ንስሐ አግባብ መሠረት ቀኖና መቀበል ማለት አንድ ሰው ከሃይማኖት ወይም ከተግባራዊ የክርስትና የሕይወት መንገድ 
በተለያየ ደረጃና ሁኔታ ወጣ ብሎ ወይም አፈንግጦ ከነበረ ወደ መስመር እንዲመለስና ሃይማኖታዊውን የሕይወት ጉዞ 
በትክክለኛው ጎዳና እንዲጓዝ መርዳትና ማድረግ ነው፡፡ ሰው በዚህ ዓለም ሲኖር መጠኑና ዓይነቱ ይለያያል እንጂ ውጣ ውረድና 
ስህተት ስለማይጠፋ ንስሐ ሲገባ የሰውዬውን የተለያዩ ሁኔታዎች ባገናዘበ ሁኔታ የንስሐ አባቱ ቀኖና ይሰጠዋል፡፡ 
አንድ ምእመን በኃጢአት ሲሰነካከል እንደ ድቀቱ ስፋትና ጥልቀት ፍቅርና ማጽናኛ ሊለየው ከማይገባ መጠነኛ ተግሣጽና ምክር 
አንሥቶ ለተወሰነ ጊዜ ከማኅበረ ምእመናን እስከ መለየት የሚያደርስ ጽኑ ቀኖና ሊሰጠው ይችላል፡፡ ይህም በቅዱሳት መጻሕፍት 
በስፋት ተገልጾ የምናገኘው ነገር ነው፡፡ በቆሮንቶስ ቤተ ክርስቲያን ዘንድ በሕይወታቸው በጣም ከባድ የሆኑ ኃጢአቶች ውስጥ 
ገብተው የነበሩ አንዳንድ ምእመናን ነበሩ፡፡ ሆኖም የቆሮንቶስ ቤተ ክርስቲያን ካህናትና ምእመናን እነዚያን በኃጢአት የተሰነካከሉ 
ሰዎች ተገቢውን ቀኖና በመስጠት ፋንታ ይልቁንም የተወሰኑ ሰዎች በቲፎዞነት መንፈስ በዙሪያቸው ተሰልፈው እነርሱን እያዳነቁ 
አንጃ ፈጥረው ነበር፡፡ በአጠቃላይ በዚያን ዘመን በቆሮንቶስ የነበረችው ቤተ ክርስቲያን እንደዚያ ዓይነት ሰዎችን በተመለከተ 
ልትወስድ ይገባት የነበረውን ቀኖናዊ ተግባር ሳትፈጽም ምንም ነገር ያልተፈጠረ ይመስል በውስጧ አቅፋ ይዛቸው ነበር፡፡ ቅዱስ 
ጳውሎስ ያ ዓይነት ሁኔታ ትክክል ኣለመሆኑንና ምን ሊደረግ እንደሚገባው በመልእክቱ እንዲህ ሲል ጽፎላቸዋል፡- 
በአጭር ቃል በእናንተ መካከል ዝሙት እንዳለ ይመራል፣ የዚያም ዓይነት ዝሙት በአሕዛብስ እንኳ የማይገኝ ነው፡፡ የአባቱን 
ሚስት ያገባ ሰው ይኖራልና። እናንተም ታብያችኋል፥ ይልቅስ እንድታዝኑ አይገባችሁምን? ይህን ሥራ የሠራው ከመካከላችሁ 
ይወገድ። እኔ ምንም እንኳ በሥጋ ከእናንተ ጋር ባልሆን፣ በመንፈስ ከእናንተ ጋር ነኝ፣ ከእናንተም ጋር እንዳለሁ ሆኜ ይህን 
እንደዚህ በሠራው ላይ በጌታችን በኢየሱስ ክርስቶስ ስም አሁን ፈርጄበታስሁ፤ እናንተና መንፈሴም ከጌታችን ከኢየሱስ 
ክርስቶስ ኃይል ጋር ተሰብስበን መንፈሱ በጌታ በኢየሱስ ቀን ትድን ዘንድ እንደዚህ ያለው ለሥጋው ጥፋት ለሰይጣን እንዲሰጥ 
ፍርዴ ነው። 1 ቆሮ 5:1-5 
በመጀመሪያ እንደዚህ ዓይነት አሳፋሪ ኃጢአት የሠራው ሰው ከምእመናን መካከል ሊወገድ እንደሚገባ “ይህን ሥራ የሠራው 
ከመካከላችሁ ይወገድ” በማለት አዘዘ፡፡ እንደዚሁም ይህ ቀኖናዊ ውሳኔ መሆኑን ሲገልጽ ደግሞ “ከእናንተም ጋር እንዳለሁ ሆኜ 
ይህን እንደዚህ በሠራው ላይ በጌታችን በኢየሱስ ክርስቶስ ስም አሁን ፈርጄበታለሁ” አለ፡፡ በመቀጠልም እንዲህ ዓይነቱ ቀኖና 
የሚሰጥበት ዓላማ ሰውዬውን ለማጥፋት ሳይሆን ለማዳን፣ ለመጉዳት ሳይሆን ለመጥቀም መሆኑን ደግሞ “መንፈሱ በጌታ 
በኢየሱስ ቀን ትድን ዘንድ እንደዚህ ያለው ለሥጋው ጥፋት ለሰይጣን እንዲሰጥ ፍርዴ ነው” በማለት ተናገረ፡፡ ስለዚህ ቀኖና 
የሚሰጥበት ዓላማ ሰዎች ነፍሳቸው በፍርድ ቀን ትድን ዘንድ ለመርዳት ነው፡፡ 
ጥፋተኛው እንዲሀ ጽኑ ቀኖና እንዲሰጠው ካዘዘ በኋላ ደግሞ ያ ቀኖና የተሰጠው ሰው ተስፋ እንዳይቆርጥና በብዙ ሓዘን 
እንዳይዋጥ ከተወሰነ የቀኖና ጊዜ በኋላ ምሕረትንና ሐዘኔታን ማሳየት እንዲገባ በሁለተኛው የቆሮንቶስ መልእክቱ እንዲህ 
ብሏቸዋል፡ 
በብዙ መከራና ከልብ ጭንቀት በብዙም እንባ ጽፌላችሁ ነበርና፤ ይሀም እናንተን አብዝቼ የምወድበትን ፍቅር እንድታውቁ 
እንጂ እንዳሳዝናችሁ አይደለም። ነገር ግን ማንም አሳዝኖ ቢሆን፣ እንዳልከብድባችሁ በክፍል ሁላችሁን እንጂ እኔን ያሳዘነ 
ኣይደለም። እንደዚህ ላለ ሰው ይህ ከእናንተ የምትበዙት የቀጣችሁት ቅጣት ይበቃዋልና እንደዚህ ያለው ከልክ በሚበዛ 
ኀዘን እንዳይዋጥ ይልቅ ተመልሳችሁ ይቅር ማለትና ማጽናናት ይገባችኋል። ስለዚህ ከእርሱ ጋር ፍቅርን እንድታጸኑ 
እለምናችኋለሁ፡፡ 2 ቆሮ. 2፡4-11 
ሰይጣን በአንድ በኩል ቀኖና አያስፈልግም በማለት በድፍረትና በግድ የለሽነት እንደሚፈትን ሁሉ በሌላ በኩል ደግሞ በጽኑ ቀኖና 
ሂደት በማስጨነቅና ተስፋ በማስቆረጥ ከክርስቶስ ለመለየት ይፈትናልና መጠንቀቅ የሚገባ መሆኑን አሳሰበ፡፡ ስለዚህም ያን 
አስቀድሞ “ለሥጋው ጥፋት ለሰይጣን እንዲሰጥ ፍርዴ ነው” በማለት ጽኑ ቀኖና ይሰጠው ያለውን ሰው ከተወሰነ የቀኖና ጊዜ 
በኋላ ደግሞ ይቅር ብለው ከማኀበረ ምእመናን እንዲቀላቅሉትና ፍቅር እንዲሳዩት ያዘዘበት ምክንያት ምን እንደ ሆነ ሲገልጽ 
“በሰይጣን እንዳንታለል፤ የእርሱን አሳብ አንስተውምና” አለ፡፡ 
የመጀመሪያዎቹ ሰዎች አዳምና ሔዋን በበደሉ ጊዜ እግዚአብሔር የማዳን ተስፋውን ቢሰጣቸውም ያለ ቀኖና ግን አልተዋቸውም፡፡ 
ለእያንዳንዳቸው እርሱ ባወቀ ተገቢ የሆነውን ቀኖና ሰጥቷቸዋል፤ እንዲህ ሲል፡- 
ለሲቲቱም አለ፦ በፀነስሽ ጊዜ ጭንቅሽን እጅግ አበዛለሁ፣ በጭንቅ ትወልጃለሽ፣ ፈቃድሽም ወደ ባልሽ ይሆናል፥ እርሱም ገዥሽ 
ይሆናል። ኣዳምንም አለው፡- የሚስትህን ቃል ሰምተሃልና፣ ከእርሱ እንዳትበላ ካዘዝሁህ ዛፍም በልተሃልና ምድር ከአንተ 
የተነሣ የተረገመች ትሁን፣ በሕይወት ዘመንህም ሁሉ በድካም ከእርሷ ትበላለህ፣ እሾህንና ኣሜከላን ታበቅልብሃለች፣ 
የምድርንም ቡቃያ ትበላለህ። ወደ ወጣህበት መሬት እስክትመለስ ድረስ በፊትህ ወዝ እንጀራን ትበላለህ፤ አፈር ነህና ወደ 
አፈርም ትመለሳለሀና። ዘፍ 3፡15-19 
ይህ ለአዳምና ለሔዋን በአንድ ልጁ በኢየሱስ ክርስቶስ ቤዛነት ይቅር እስከሚላቸውና እስከሚያድናቸው ድረስ ለአምስት ሺህ 
አምስት መቶ ዘመን የተሰጠ ቀኖና ነበር፡፡ ጌታችን ሰው ሆኖ ካዳነን ወዲህ ያ የተሰጣቸው ቀኖና አብቅቷል፡፡ አንዳንድ የማስታወሻ 
ቅሬቱ ቢኖርም እንደ ብሉይ ኪዳኑ ዘመን የቀኖና (ቅጣት) መሆኑ ግን በኢየሱስ ክርስቶስ ቤዛነት ተወግዷል፡፡ “ወሠፀረ መርገመ 
በዲበ መስቀል - መርገምን በመስቀል ላይ ሻረ አስወገደ” እንዳለ፡፡ ሐዋርያውም “ጥልንም በመስቀሉ ገድሎ በእርሱ ሁለታቸውን 
በአንድ አካል ከእግዚአብሔር ጋር ያስታርቅ ዘንድ ነው” እንዳለ፡፡ ኤፌ. 2፡16 እንዲሁም “በመስቀሉ ደም ሰላም አድርጎ በምድር 
ወይም በሰማያት ያሉትን ሁሉ ለራሱ እንዲያስታርቅ ፈቅዷልና" በማለት የገለጸው ይህን ነው። ቆላ. 1፡19-20 
ከዚህም ጋር እግዚአብሔር አዳምንና ሔዋንን ሰጥቷቸው ከነበረው ከገነት አስወጥቷቸዋል፣ ወደዚያ እንዳይመለሱም በኪሩቤልና 
በምትገለባበጥ የነበልባል ሠይፍ አጥሮባቸዋል፡፡ እንዲሁም ከዕፀ ሕይወት እንዳይበላ አድርጎታል፡፡ 
መድኃኒታችንና አምላካችን ጌታችን ኢየሱስ ክርስቶስም የቀኖና ጉዳይ ከየት ጀምሮ እስከ ምን ደረጃ ሊደርስ እንደሚችል እንዲህ 
የሚል መመሪያና ትምህርት ሰጥቶናል፡- 
ወንድምህም ቢበድልህ፣ ሄደህ አንተና እርሱ ብቻችሁን ሆናችሁ ውቀሰው። ቢሰማህ ወንድምህን ገንዘብ አደረግኸው፤ 
ባይሰማህ ግን በሁለት ወይም በሦስት ምስክር አፍ ነገር ሁሉ እንዲጸና ዳግመኛ አንድ ወይም ሁለት ከአንተ ጋር ውሰድ፡፡ 
እነርሱንም ባይሰማ ለቤተ ክርስቲያን ንግራት፡፡ ደግሞም ቤተ ክርስቲያንን ባይሰማት እንደ አረመኔና እንደ ቀራጭ 
ይሁንልህ። እውነት እላችኋለሁ፣ በምድር የምታስሩት ሁሉ በሰማይ የታሰረ ይሆናል፣ በምድርም የምትፈቱት ሁሉ በሰማይ 
የተፈታ ይሆናል። ማቴ 18፡15-18 
ከቤተ ክርስቲያን አባላት መካከል ያጠፋን ሰው በመጀመሪያ ለብቻው መምከር ይገባል፡፡ በዚህ የማይመለስ ከሆነ በሁለት ወይም 
በሦስት ምስክሮች መንገርና ተገቢውን ቀኖና መስጠት ይቀጥላል፡፡ ሆኖም ለቤተ ክርስቲያን ከተነገረ በኋላ አሁንም የማይመለስ 
ከሆነ ግን እንደ አረመኔና ቀራጭ ይሆናል፡፡ ማለትም አረመኔ የሆነ ኢጥሙቅ ከቤተ ክርስቲያን ምሥጢራት መሳተፍ 
እንደማይችለው ሁሉ ተመክሮ ተዘክሮ አልመለስም ያለ ምእመንም ከቤተ ክርስቲያን እስከ መለየት (እስከ መወገዝ) ሊደርስ 
ይችላል ማለት ነው፡፡ 
ቀኖና የሚሰጥባቸው ምክንያቶች 
ለተነሣሕያን ምእመናን ቀኖና መስጠት የሚያስፈልገው ስለ ተለያዩ፣ ግን ተደጋጋፊ ስለ ሆኑ ብዙ ምክንያቶች ነው፡፡ ከእነዚህም 
መካከል የሚከተሉትን መጥቀስ ይቻላል፡፡ 
1) ንስሐ ሳይገቡና ቀኖና ሳይቀበሉ በኃጢአት በቆሸሽ ሰውነት ወደ ምሥጢራት መቅረብ ስለማይገባ፣ 
እግዚአብሔር አምላክ አዳምና ሔዋን በበደሉ ጊዜ ከላይ እንዳየነው ተገቢ የሆነውን አባታዊ ተግሣፅ (ቀኖና) ሰጥቷቸዋል፡፡ 
ከዚያም በኋላ እግዚአብሔር እንዲህ አለ፡ 
እግዚአብሔር አምላክም አለ፡- አሁንም እጁን እንዳይዘረጋ፣ ደግሞም ከሕይወት ዛፍ ወስዶ እንዳይበላ ለዘላለምም ሕያው 
ሆኖ እንዳይኖር፡፡ ስለዚህ እግዚአብሔር አምላክ ከዔድን ገነት አስወጣው የተገኘባትን መሬት ያርስ ዘንድ። አዳምንም 
አስወጣው፥ ወደ ሕይወት ዛፍ የሚወስደውንም መንገድ ለመጠበቅ ኪሩቤልንና የምትገለባበጥ የነበልባል ሰይፍን በዔድን 
ገነት ምሥራቅ አስቀመጠ። ዘፍ 3፡22-24 
አዳም ከበደለና ባሕርዩ በኃጢአት ከጎሰቆለ በኋላ እግዚአብሔር ለምን ከሕይወት ዛፍ እንዳይበላ ከለከለው? ለምንስ ከዔድን 
ገነት አስወጣው? እግዚአብሔር አዳምን በበደለ ጊዜ ከዚህ ሁሉ ጸጋው የከለከለውና ከገነት ያስወጣው ከቸርነቱ የተነሣ ነበር 
እንጂ እነርሱን ለመጉዳት ወይም ለመበቀል አልነበረም፡፡ አዳም ባሕርዩ በኃጢአት እንደ ጎሰቆለ ከነኃጢአቱ ሳለ ዕፀ ሕይወትን 
በልቶ ኃጢአቱ ከባሕርዩ ጋር ለዘላለም ተጣብቆ እንደ ዲያብሎስ የማይሞት ምውት ሆኖ እንዳይኖር ለማድረግ ነበር፡፡ አዳም 
በጎሰቆለ ባሕርዩ ከዕፀ ሕይወት በልቶ ቢሆን ኖሮ እንደ ሰይጣናት የማይሞት (ነፍሱና ሥጋው የማይለያዩ) ግን ከእግዚአብሔር 
ቅድስናና ሕይወት የተለየ ዘለዓለማዊ ምውት ይሆን ነበር:: ስለዚህ ከሕይወት ዛፍ እንዳይበላ የከለከለውና ከገነት ያስወጣው 
ቀኖናውን ፈጽሞ የባሕርዩ መጎስቆል አካላዊ ቃል ባሕርዩን ሲዋሐድ በሚያገኘው ከኃጢአትና ከጉስቁልና ነጻ መሆን ተፈውሶ 
ለሕይወት ተስማሚ በሆነ ሁኔታ ሆኖ ወደ ሕይወት እንዲቀርብ ለማድረግ ነበር፡፡ 
በቅድስት ቤተ ክርስቲያን ቀኖና የሚሰጥበት መሠረታዊ ምክንያትም ይኸው ነው፣ ማንም በማይገባ ሕይወት ወደ ምሥጢራተ 
ቤተ ክርስቲያን ቀርቦ እንዳይጎዳ ለመጠበቅ ነው፡፡ እግዚአብሔር አዳም በጎሰቆለ ባሕርዩ ከዕፀ ሕይወት ወስዶ እንዳይበላ 
የከለከለው ሰው በኃጢአት እንደ ወደቀና እንደ ጎሰቆለ በዚያ ሁኔታ እያለ ሕይወትን ሰጪ ወደ ሆኑት ወደ ምሥጢራተ 
እግዚአብሔር መቅረብ የሌለበት መሆኑን ለማስተማርም ነው፡፡ ለዚህ ነበር እግዚአብሔር አምላክ “አሁንም እጁን እንዳይዘረጋ፣ 
ደግሞም ከሕይወት ዛፍ ወስዶ እንዳይበላ፣ ለዘላለምም ሕያው ሆኖ እንዳይኖር በማለት የከለከለውና ከገነት ያስወጣው፡፡ ወደ 
ሕይወት ዛፍ የሚወስደውንም መንገድ በኪሩቤልና በምትገለባበጥ የነበልባል ሰይፍ ያስጠበቃት ለዚህ ነበር፡፡ ስለዚህ ያ ለአዳምና 
ለሔዋን የተሰጣቸው ቀኖና ለሰው ጥቅም ነበር ማለት ነው፡፡ ይልቁንም የሰው ልጅ ለዘለቄታው ይጎዳ የነበረው ያ ቀኖና ባይሰጠው 
ነበር ማለት ነው፡፡ 
ወደ ቅዱስ ቁርባን ምሥጢር በመቅረብና በመሳተፍ ጊዜ ምን ሊደረግ እንደሚገባውና ያን ጥንቃቄ ካለመጠበቅ የተነሣ ቀኖናዊ 
ሂደቱን ባልጠበቁት ላይ ምን እንደ ደረሰባቸው ቅዱስ ጳውሎስ በመጀመሪያው የቆሮንቶስ መልእክቱ እንዲህ ሲል ይናገራል፡- 
ሳይገባው የሚበላና የሚጠጣ የጌታን ሥጋ ስለማይለይ ለራሱ ፍርድ ይበላልና፣ ይጠጣልምና። ስለዚህ በእናንተ ዘንድ 
የደከሙና የታመሙ ብዙዎች አሉ አያሌዎችም አንቀላፍተዋል። ራሳችንን ብንመረምር ግን ባልተፈረደብንም ነበር፣ ነገር 
ግን በተፈረደብን ጊዜ ከዓለም ጋር እንዳንኮነን በጌታ እንገሠጻለን። 1 ቆሮ 11፡29-32 
ስለሆነም በእነዚያ የደረሰው እንዳይደርስበት የሚፈልግ ሁሉ ወደ ቅዱሳት ምሥጢራት ከመቅረቡ በፊት በንስሐ ራሱን 
መመርመርና አስፈላጊ የሆኑ ቀኖናዊ ሂደቶችን መፈጸም ይኖርበታል፡፡ መቼም ቢሆን የሰው ዝግጅት በራሱ የእግዚአብሔርን 
ምሥጢራት ለመቀበል የሚያበቃው ሊሆን እንደማይችል ይታወቃል፡፡ የእግዚአብሔርን ጸጋ ለመቀበል የማንም ሰው የቅድስና 
ደረጃ በራሱ ብቁ ሊሆን አይችልም፤ እግዚአብሔር እርሱ ባወቀ በቸርነቱ የሚሰጠው ነው እንጂ፡፡ ለዚህም ነው “ጸጋ” 
የሚባለው፡፡ የቅዱስ ዮሐንስ መጥምቅን ያህል የቅድስና ሕይወት፥ የመላእክትን ያህል ንጽሕና ያለው ሰው ቢኖር እንኳ ከቅዱስ 
ቁርባን ለመቀበል ብቁ አያደርገውም፡፡ ስለዚህ የምንቀርበው በቅተን ሳይሆን ተዘጋጅተን ነው፡፡ ሆኖም ግን “መቼም ቢሆን እኔ 
ለቅዱስ ቁርባን ልበቃ አልችልም፣ በቸርነቱ እንጂ በማለት ደግሞ እንዲሁ በተጎሳቆለና በኃጢአት ባደፈ ሰውነት ሆኖ መቅረብም 
አይገባም:: ማንኛውም ምእመን የተቻለውን ያህል ተዘጋጅቶ መቅረብ ይኖርበታል፡፡ 
ጌታችንና መድኃኒታችን ኢየሱስ ክርስቶስ በሠርግ ቤት ተገኝቶ በዚያ የታደሙትን እያንዳንዳቸውን በተመለከታቸው ጊዜ በዚያ 
የሠርግ ልብስ ያልለበሰ አንድ ሰው አየና “ወዳጄ ሆይ፣ የሠርግ ልብስ ሳትለብስ እንዴት ወደዚህ ገባህ?” ብሎ ጠይቆታል፡፡ ያን 
ጊዜ “እርሱም ዝም አለ" ይላል። በመቀጠልም “በዚያን ጊዜ ንጉሡ አገልጋዮቹን፡- እጁንና እግሩን አስራችሁ በውጭ ወዳለው 
ጨለማ አውጡት፤ በዚያ ልቅሶና ጥርስ ማፋጨት ይሆናል አለ” ይላል። ማቴ. 22፡11-13 የሠርጉ ባለቤት ለምን በዚያ 
የተቀመጡትን ስለ ለበሱት ልብስ መቆጣጠር አስፈለገው? ለምንስ “የሠርግ ልብስ ሳትለብስ እንዴት ወደዚህ ገባህ?” ብሎ 
ጠየቀው? ይህ የሚያስተምረን ወደ ቅዱሳት ምሥጢራት ስንቀርብ ልብስ የተባለ ሰውነታችንን በንስሐ አጥበን ቀኖናችንን ፈጽመን 
መቅረብ የሚገባ ስለመሆኑ አይደለምን? እንዲህ ሳያደርጉ እንዲሁ በዘፈቀደ የሚቀርቡ ምን እንደሚጠብቃቸውም “እጁንና 
እግሩን አስራችሁ በውጭ ወዳለው ጨለማ አውጡት፤ በዚያ ልቅሶና ጥርስ ማፋጨት ይሆናል” በማለት በማያወላውል ሁኔታ 
ነገረን፡፡ ታዲያ እንዲያው ምንም ይሁን ምን ቢያንስ ዓላማው ከዚህ “ወዳጄ ሆይ፣ የሠርግ ልብስ ሳትለብስ እንዴት ወደዚህ 
ገባሀ?” ከሚለው ጽኑ ወቀሳ ለመዳንና ከሚያስከትለው ወደ ውጭ የመጣል ከባድ ቅጣት ለመዳን የሆነ ሰው ንስሐንና ቀኖናን 
እንዴት ሊቃወም ይችላል? እንዲሁም “ወደ ሕይወት ዛፍ ለመድረስ ሥልጣን እንዲኖራቸው በደጆቿም ወደ ከተማይቱም 
እንዲገቡ ልብሳቸውን የሚያጥቡ ብፁዓን ናቸው” ተብሏል፡፡ ራእ. 22፡14 
2) የኃጢአት ደመወዝ ሞት መሆኑን ለማስታወስ፣ 
ተነሣሒ ምእመን በቀኖና ሂደት-የሚያልፍበት ሌላው ምክንያት የኃጢአት ደመወዝ ሞት መሆኑን ለማስታወስና እግዚአብሔርም 
ተነሣሒውን ከዚያ ዓይነት ከባድ ሁኔታ ያወጣው መሆኑን ለማዘከር ነው፡፡ ሐዋርያው “የኃጢአት ደመወዝ ሞት ነውና” ብሎ 
በግልጽ እንደ ተናገረው፡፡ ሮሜ 6፡23 እንዲሁም እግዚአብሔር “ኃጢአት የምትሠራ ነፍስ እርሷ ትሞታለች” ብሏል። ሕዝ. 
18፡4 ስለዚህ ንስሐ የሚገባ ሰው ይህን በኃጢአቱ ይደርስበት የነበረውን ዘለዓለማዊ ቅጣትና የሞት ደመወዝ እንደ ቀረለትና 
ከዚያ ዓይነት ሁኔታ እንደ ወጣ አዘካሪ ይሆነው ዘንድ በቀኖና ሂደት ውስጥ ያልፋል፡፡ 
3) ኃጢአት ቅጣት ያለው መሆኑ እንዳይረሳ፣ 
ቀኖና የሚያስፈልግበት ሌላው ምክንያት ደግሞ ኃጢአት ቅጣት ያለው መሆኑ እንዳይረሳ ነው፡፡ ነቢዩ ዳዊት በሠራው ኃጢአት 
ምክንያት ንስሐ እንደ ገባ ወዲያውኑ በነቢዩ በናታን ኣማካይነት “እግዚአብሔር ደግሞ ኃጢኣትህን አርቆልሃል፣ አትሞትም 
በማለት ይቅር ያለው ቢሆንም ያለ ቅጣት ግን አልተወውም፡፡ በናታን አማካይነት እንዲህ አለው፡- “ነገር ግን በዚህ ነገር 
ለእግዚአብሔር ጠላቶች ታላቅ የስድብ ምክንያት አድርገሃልና ስለዚህ ደግሞ የተወለደልህ ልጅ ፈጽሞ ይሞታል፡፡” ቀኖናዊ 
ቅጣቱም ወዲያውኑ ጀመረ፡፡ “እግዚአብሔርም የኦርዮ ሚስት ለዳዊት የወለደችውን ሕፃን ቀሠፈ” ይላል፡፡ 2 ሳሙ. 12፡13
15 
የዳዊት ቀኖና በዚያ በድቀት በተወለደው ልጅ መሞት ብቻ አላበቃም፡፡ የታላቅ ሰው ፈተናውም ጽኑና ታላቅ በመሆኑ የዳዊት 
ድቀት ከባድ ስለ ነበር ቀኖናውም ከበድ ያለ ነበር፡፡ ኃጢአቱን ገና በመጀመሪያው “እግዚአብሔርን በድያለሁ” ባለ ጊዜ 
“እግዚአብሔር ደግሞ ኃጢአትህን አርቆልሃል” በማለት ይቅር ያለው ቢሆንም በዚህ ዓለም በነበረው በቀሪ የሕይወት ዘመኑ ግን 
ብዙ ተከታታይ ቀኖናትን ተቀብሏል፡፡ በልጁ መሞት የተጀመረው ቅጣት በመቀጠል ልጁ የሆነው አምኖን እኅቱን ትእማርን 
ከክብር አሳነሳት፣ አስነወራት፡፡ ከዚያም የተነሣ አቤሴሎም ለእኅቱ ለትእማር በመቆርቆር ቀንና አጋጣሚ ጠብቆ ወንድሙን 
አምኖንን ገደለው፡፡ በመቀጠልም የራሱ ልጅ አቤሴሎም ከቤተ መንግሥቱ አሳደደው፡፡ በኋላም አቤሴሎም በጦርነት ላይ እያለ 
ተገደለ፡፡ ዳዊት ምንም ከመንግሥቱ ያባረረውና ችግር የፈጠረበት የነበረ ቢሆንም የአባትነት አንጀቱ አላስችል ብሎት 
ለአቤሴሎም “ልጄ አቤሴሎም ሆይ፡ ልጄ፣ ልጄ አቤሴሎም ሆይ፣ በአንተ ፋንታ ሞቼ ኖሮ ቢሆን፥ ልጄ አቤሴሎም፣ ልጄ ሆይ” 
እያለ ሲያለቅስ እንኳ ሐዘኑን በነጻነት ለመግለጽ አልቻለም፡፡ የጦር አበጋዞቹ እነ ኢዮአብ ወደ እርሱ መጥተው እንዲህ 
ብለውታልና፡- 
ኢዮአብም ወደ ንጉሡ ወደ ቤት ገብቶ እንዲህ አለ፡ ዛሬ ነፍስህንና የወንዶችና የሴቶች ልጆችህን ነፍስ የሚስቶችህንና 
የቁባቶችህን ነፍስ ያዳኑትን የባሪያዎችህን ሁሉ ፊት ዛሬ አሳፍረሃል፣ አንተ የሚጠላህን ትወድዳለህ፡ የሚወድዱህንም 
ትጠላለህ። መሳፍንትህንና ባሪያዎችህን እንዳታስብ ዛሬ ገልጠሃል፡፡ ዛሬ ሁላችን ሞተን ቢሆን ኖሮ፣ አቤሴሎምም ድኖ 
ቢሆን ኖሮ ደስ ያሰኘህ እንደ ነበረ ዛሬ አያለሁ። አሁን እንግዲህ ተነሥተህ ውጣ፣ ለባሪያዎችህም የሚያጽናናቸውን ነገር 
ተናገራቸው:: ያልወጣህ እንደ ሆነ ግን አንድ ሰው ከአንተ ጋር በዚህች ሌሊት እንዳይቀር በእግዚአብሔር እምላለሁ፣ ይሀም 
ከብላቴናነትህ ጀምሮ እስከ ዛሬ ድረስ ካገኘህ ክፉ ነገር ሁሉ ይልቅ ታላቅ መከራ ይሆንብሃል። ንጉሡም ተነሥቶ በበሩ 
ተቀመጠ፡፡ ሕዝቡም ሁሉ ንጉሡ በበሩ እንደ ተቀመጠ ሰማ፣ ሕዝቡም ሁሉ ወደ ንጉሡ  ፊት መጣ። እስራኤልም እያንዳንዱ 
ወደ ድንኳኑ ሸሽቶ ነበር። 2 ሳሙ. 18፡33-19፡8 
ዳዊት እንዲህ በግድ የመጣበትን ቀኖና ከተቀበለ እኛ በፈቃዳችን ቀኖና መቀበል የለብንምን? ወይስ በግድ ካልተጫነብን በስተቀር 
በፈቃድ ራስን ለእግዚአብሔር ማቅረብ አይሆንልንም? ቅዱስ ጳውሎስም እግዚአብሔር በቸርነቱ የቀደመ በደልን ይቅር የሚል 
መሆኑን ሳንዘነጋ በሌላ በኩል ደግሞ ያን የቀደመ ስህተታችንን ጨርሶ መዘንጋት እንደማይገባ ሲያስታውስ “እኔ ከሐዋርያት ሁሉ 
የማንስ ነኝና፥ የእግዚአብሔርን ቤተ ክርስቲያን ስላሳደድሁ ሐዋርያ ተብዬ ልጠራ የማይገባኝ ነኝ” ይላል፡፡ 1 ቆሮ. 15፡9 
ጋለሞታ የነበረችውና በእምነት ኢያሱ የላካቸውን ሁለቱን ሰላዮች በመቀበሏ እግዚአብሔር ከታላቅ ቸርነቱ የተነሣ በኢየሱስ 
ክርስቶስ የሥጋዌ የዘር ሐረግ ገብታ እንድትቆጠር ያደረጋትን ረዓብን (ራኬብን) ሲጠቅሷት ቅዱስ ጳውሎስ እና ቅዱስ ያዕቆብ 
እምነቷንና መልካም ሥራዋን ተባብረው ሲመሰክሩላት የቀድሞ ግብሯን ከማስታወስ ጋር እንዲህ በማለት ነበር፡- “ጋለሞታይቱ 
ረዓብ ሰላዮችን በሰላም ስለ ተቀበለቻቸው ከማይታዘዙ ጋር በእምነት አልጠፋችም፡፡” ዕብ. 11፡31 “እንደዚሁም ጋለሞታይቱ 
ረዓብ ደግሞ መልእክተኞቹን ተቀብላ በሌላ መንገድ በሰደደቻቸው ጊዜ በሥራ አልጸደቀችምን? ያዕ. 2፡25 እንዲሁም ለምጻም 
የነበረውንና ጌታችን የፈወሰውን ስምዖንን መድኃኒታችን በቤቱ በተገኘ ጊዜ እርሱም በቢታንያ በለምጻሙ በስምዖን ቤት በነበረ 
ጊዜ በማለት ወንጌላውያን የቀደመ ሁኔታውን በማዘከር ገልጸውታል፡፡ ማር. 14፡3 ይህም በአንድ በኩል የቀደመ ግብራቸው 
(የረአብ ዘማዊነቷ፣ የስምዖን ለምጻምነቱ) ወደ እግዚአብሔር ከመመለስና ጸጋውን ከማግኘት አንዳላገዳቸው እንዲታወቅ ሲሆን 
በሌላ በኩል ደግሞ የቀደመ ግብራቸው መጠቀሱ እኛም እግዚአብሔር በምሕረቱና በቸርነቱ በደላችንን ይቅር ሲለንና ጸጋውን 
ሲሰጠን የቀደመ ማንነታችንን መርሳት የሌለብን መሆኑን የሚያሳስብ ነው፡፡ 
ለተነሳሕያን ቀኖና የሚሰጥበት አንደኛው ምክንያትም ይህ ነው፣ ምንም እንኳ እግዚኣብሔር ይቅር ባይ ቢሆንም የቀደመ 
በደላችንን ደግሞ መርሳትና ምንም ያላደረግን ጻድቃንና ንጹሓን እንደ ሆንን ማሰብ የማይገባ መሆኑን፣ ኃጢአትም ቅጣት ያለው 
መሆኑን በተግባር እንድንረዳ ነው፡፡ አባታችን ዳዊት ኃጢአቱን እግዚአብሔር ይቅር ካለው በኋላም እንኳ “ወኃጢአትየኒ 
ቅድሜየ ውእቱ በኩሉ ጊዜ - ኃጢአቴ ሁል ጊዜ በፊቴ ነው” እያለ ያዝንና ይጸጸት ነበር፡፡ መዝ. 50፡4 ኃጢአት ሠርቶ 
በእግዚአብሔር እጅ መውደቅ ከባድ ነገር ነው፤ ቅዱስ ጳውሎስ “እስመ ጽኑዕ ወዲቅ ውስተ እደ እግዚአብሔር ሕያው - በሕያው 
እግዚአብሔር እጅ መውደቅ የሚያስፈራ ነው" ያለው ለዚህ ነው፡፡ ዕብ. 10፡31 የአዳምና የሔዋን ኃጢአት ምን ያህል ዋጋ 
እንዳስከፈለ ስናስበው ኃጢአት ምን ያህል ከባድ ውጤቱም መራር መሆኑን እናያለን፡፡ ቀኖና የዚህ እውነታ መገለጫም፣ 
ማስጠንቀቂያም ነው፡፡ 
4) ለወደፊቱ ወደ ኃጢአት የመሄድን ዝንባሌ ገታ ለማድረግ፣ ለመርዳት 
ምንም እንኳ ይህ ዋና ምክንያት ነው ባይባልም አንድ ሰው ኃጢአት ከሠራ በኋላ ንስሐ ሲገባ የተወሰነ ቀኖና መቀበሉ ለወደፊቱ 
ያን ዓይነት ተመሳሳይ ኃጢአት ወደ መሥራት በቀላሉ እንዳይሄድ ሊረዳው ይችላል፡፡ እግዚአብሔር ነገሮችን የሚሠራልን ሰዎች 
ከመሆናችን አንጻር ድክመታችንን በሚያግዝ መልኩ ነው እንጂ ሁሉ ነገር የተሰጠው ፍጹማን እንደ መሆናችን አይደለም፡፡ ቅዱስ 
ጳውሎስም የቆሮንቶስ ምእመናንን በመልእክቱ እንዲህ ብሏቸዋል፡- “እኔም፣ ወንድሞች ሆይ፣ የሥጋ እንደ መሆናችሁ፣ 
በክርስቶስም ሕፃናት እንደ መሆናችሁ እንጂ መንፈሳውያን እንደ መሆናችሁ ልናገራችሁ አልቻልሁም። ገና ጽኑ መብል ለመብላት 
አትችሉም ነበርና ወተት ትኋችሁ፤ ገና ሥጋውያን ናችሁና እስከ አሁን ድረስ ገና አትችሉም።” 1 ቆሮ 3፡1-3 ይህም ማለት 
ለሕፃናት የሚሰጠው ጠንካራ ምግብ ሳይሆን ዓቅማቸውን የሚመጥን ወተትና ቀላል ምግብ እንደሆነ ሁሉ በመንፈሳዊ 
ሕይወታቸው እንደ ሕፃናት ለሆኑም ሕግና ሥርዓት የሚሠራው እንደ ዓቅማቸው እነርሱን ለመርዳት ነው፡፡ 
እግዚአብሔር ሕግ የሠራውም የሰውን ድካም ለማገዝና ለመርዳት ነበር፡፡ “ወወሀበ ሕገ ለረድኤት - ሕግን ለዕርዳታ ሰጠ” እንደ 
ተባለ፡፡ ኢሳ. 8:20 ስለዚህ ቀኖና ኃጢአት እንደ ውኃ መንገድ እንዳይሆን እንደ ሥነ ልቡናዊ ማዕቀብ (Psychological 
deterrent) ሆኖ ሊያገለግልና ሊያግዝ ይችላል፡፡ ወደ ኃጢአት የሚገፋፋ ሁኔታ ቢገጥመው ነገ ንስሐ መግባት አለበትና 
የሚቀበለውን ቀኖና ሲያስበው ከፊቱ የተደቀነው ኃጢአት ከሚያስገኘው ግብታዊ ዕርካታ ይልቅ ያ (የቀኖናው) የበለጠ ከባድ 
ሆኖ ስለሚታየው ለመጠበቅ ሊረዳው ይችላል፡፡ እንዲሀ ባለ ሁኔታ ትርፍና ኪሳራን ማስላት ተገቢ መሆኑም በቅዱስ መጽሐፍ 
ተመልክቷል፡፡ ሉቃ. 14፡28-32 ይህ ምን ማለት እንደ ሆነ በትክክል የሚረዱትና የሚያውቁት ደግሞ በክርስትና ሕይወት 
በተግባር የሚኖሩበት ሰዎች እንጂ በክርስትና ላይ የሚቀልዱት ዋዘኞችና ጸረ ክርስትና መንፈስ የሚያናውዛቸው ሰነፎች ሰዎች 
አይደሉም፡፡ 
በዚህ ሁሉ ልብ ሊባል የሚገባው መሠረታዊ ነጥብ አለ፡፡ እርሱም ይህ ሁሉ የሚሠራው ኃጢአት ከባድ መሆኑን በመጽሐፍ 
ቅዱስ የተነገረውን የጌታችንን ትምህርት በሙሉ አምኖ ለሚቀበል ሰው ነው እንጂ “ላመነ ከው ኃጢአት ቢሠራም 
የሚያስከትልበት ችግር የለም”፣ “ኃጢአት ብንሠራም ከእግዚአብሔር ጋር ባለን ግንኙነት ላይ ለውጥ አያመጣም” እያለ የክህደት 
ቃል ለሚናገርና በዚህ መንገድ ለሚኖር አለመሆኑ ነው፡፡ እንዲህ ላሉት መጀመሪያ ሊሰበክላቸው የሚገባው መጽሐፍ ቅዱስን 
ሙሉ በሙሉ ስለ መቀበል ጉዳይ ነው፡፡ 
ንስሐ አባትና ቀኖና - በአበው ትምህርት 
ክርስቲያኖች ኢየሱስ ክርስቶስን እንዲክዱና ለጣዖት እንዲሰግዱ በሚል ከኣላውያን ነገሥታትና መኳንንት መከራ በመጣባቸው 
ጊዜ ለሀብትና ለንብረታቸው እንዲሁም ለምድራዊ ደኅንነታቸው አድልተውና መከራውን ተሰቅቀው ክርስቶስን ከካዱ በኋላ 
ንስሐ ስለ ገቡና ስለ ተመለሱ ተነሳሕያን ሰዎች ቀኖና በተመለከተ ምን ማድረግ እንዳለባቸው ሰማዕቱ ቅዱስ ቆጵርያኖስ እርሱ 
በኣላውያን በተነሣው መከራ ምክንያት በስደት ላይ ሆኖ እንዲህ የሚል መልእክት ላከላቸው፡- 
❖ የተወደዳችሁ ወንድሞቼ፣ እግዚአብሔርን በመፍራት ልቡናችሁ ዝግጁ የሆነ እናንተ፣ ክርስቶስን ክዳችሁና በኃጢአት 
ወድቃችሁ የነበረ ቢሆንም አሁን አእምሯችሁ ጥፋቱንና በደሉን በማሰብና በመጸጸት ላይ ያላችሁ ወንድሞቼ ሆይ፣ 
በንስሐና በሐዘን ሆናችሁ የኃጢአታችሁን ክብደት አስተውላችሁ ተመልከቱ፡፡ የሕሊናችሁን የኃጢአት ጥልቀት እወቁ፣ 
ታመኑ፤ ዓይነ ልቡናችሁን ኃጢአታችሁን ለመረዳት ከፈቱት፡፡ ይሀም በአንድ በኩል በእግዚአብሔር መሐሪነት ተስፋ 
ሳትቆርጡ፣ በሌላ በኩል ደግሞ በአንድ ጊዜ ፈጥናችሁ ይቅር ይለናል ብላችሁ ሳትሳነፉ ነው፡፡ እግዚአብሔር እንደ አባትነቱ 
ባለው ፍቅር ሁል ጊዜ ይቅር ባይና ደግ ነው፤ በዚሁ መጠን ደግሞ የዳኝነቱ ግርማና ፍርድ ሊፈራ ይገባዋል፡፡ አብዝተን 
እንደ መበደላችን መጠን አብዝተን ልናለቅስና ልናዝን ይገባናል፡፡ ከባድና ጥልቅ ለሆነ ቁስል ረዘም ያለና ጥንቃቄ 
የሚያስፈልገው ሕክምና ያስፈልገዋል፤ ንስሐው ከኃጢአቱ ያነሰ ሊሆን አይገባውም፡፡ 
እምነት የለሽ ሰሆነ አነጋገራችሁና ቃላችሁ የካዳችሁት እግዚአብሔር፡ ከእርሱ ይልቅ ምድራዊ ሀብት ንብረታችሁን 
የመረጣችሁትን ቤተ መቅደሱን (ሰውነታችሁን) ለረከሱ ጣዖታት በመሠዋት ያረከሳችሁበት እርሱ እንዲሁ በቀላሉ ይቅር 
የሚላችሁ ይመስላችኋልን? አምላካችን አይደለም' ብላችሁ በዐዋጅ የካዳችሁት እርሱ በቀላሉ ምሕረት የሚያደርግላችሁ 
ይመስላችኋልን? በጻሕቀ ልቡና ሆናችሁ መጸለይና መማጸን ይኖርባችኋል፣ ቀኑን በሐዘን ማሳለፍ ይገባችኋል፣ ሌሊቱን 
በትጋሃ ሌሊትና በልቅሶ ልትደክሙ ይገባችኋል፡፡ ጊዜያችሁን ሁሉ በሰቆቃ ዕንባ ማሳለፍ አለባችሁ፤ ስትተኙም መሬት 
ላይ፣ ያውም አመድ ላይ፣ ማቅና መናኛ ልብስ ለብሳችሁ ይሁን፡፡ የክርስቶስን ልብስነት እርሱን በመካዳችሁ ራሳችሁ 
ልብሳችሁን ካጣችሁ በኋላ ምንም ልብስ እንዳይኖራችሁ መሆንን መቀበል አለባችሁ፣ የዲያብሎስን ማዕድ ከበላችሁ በኋላ 
መጾምን መምረጥ አለባችሁ፡፡ ኃጢአት የሚሠረይባቸውን የጽድቅ ሥራዎች በመሥራት ጽኑዓን ሁኑ፣ ነፍሳት ከሞት 
የሚድኑበትን የምጽዋት ሥራ አዘውትራችሁ የምትሠሩ ሁኑ፡፡ ... መልካም ሥራዎችን ያለ መዘግየት በብዛት የምትሠሩ 
ሁኑ፡፡ ሀብታችሁ ቁስላችሁን በመፈወስ ተግባር ላይ ይዋል፣ ሀብታችንና ንብረታችንን እኛን ለሚፈርደን ለጌታ 
እናበድረው፡፡" 
(ሰማዕቱ ቅዱስ ቆጵርያኖስ፣ ከሃይማኖት ኣድጠው ስለ ነበሩና ስለ ተመለሱ ተነሣሕያን 
(On the Lapsed) የተሰጠ ትምህርት፣ ቁ. 35) 
ነባቤ መለኰት ቅዱስ ጎርጎርዮስ ዘእንዚናንዙ ከዚህ በታች የምናገኘውን መልእክት የጻፈበት ምክንያት ቴዎዶር የተባለው የቲያና 
ጳጳስ ጊዮርጊስ የተባለውን አንድ ምእመን ስለ አንድ ጉዳይ እንዲያስረዳለትና እንዲያሳምንለት ወደ እርሱ ልኮት ስለ ነበር ነው፡፡ 
ቅዱስ ጎርጎርዮስ ዘእንዚናንዙ ለጊዮርጊስ እንዲያስረዳውና እንዲያሳምነው ጳጳሱ ቴዎዶር የፈለገው ኃጢአትና ስህተትም ጊዮርጊስ 
የተባለው ምእመን በአንደበቱ ሳይናገር በጽሑፍ ብቻ የማለውን አንድ መሐላ ማፍረሱን “ኃጢኣት ነው” ብሎ ጳጳሱ ቴዎዶር 
ሊያስረዳው ቢሞክርም ጊዮርጊስ ግን “በጽሑፍ ብቻ ጻፍኩት እንጂ በቃሌ ስላልተናገርኩት መሐላ እንደ ማፍረስ ሆኖ 
አይቆጠርብኝም” እያለ ጳጳሱን ቴዎዶርን ሊሰማው ባለመቻሉና በማስቸገሩ ነበር፡፡ 
ቅዱስ ጎርጎርዮስም በቃል አለመነገሩ በጽሑፍ እስከ ማለ ድረስ ያጡ መሐላ መሆኑንና ይህን ማፍረሱም ኃጢአት መሆኑን በሚገባ 
አሳምኖና አስረድቶ፣ ከዚያም ወደ ጳጳሱ ቴዎዶር ጽኑ ቀኖና እንዲሰጠውና የቀኖና ጊዜው ርዝመትም እንደ ሰውዬው መመለስና 
የልቡ የመሰበር ሁኔታ እንዲታይ የሚል መልእክት አስይዞ መልሶ ልኮታል፡፡ ቅዱስ ጎርጎርዮስ ዘእንዚናንዙ ወደ ጳጳሱ ወደ ቴዎዶር 
የላከው መልእክት ሙሉ ቃልም እንደሚከተለው ነው፡- 
❖ እግዚአብሔር አንተን ለቤተ ክርስቲያን የሰጣት ለእኛ ክብር እንድትሆነንና ብዙዎችን እንድትጠቅም ነው፤ ስለ መንፈሳዊ 
ነገሮች አንተ ራስህ እጅግ ጠንቃቃ እንደ ሆንከው ሁሉ ከአንተ በዕድሜ ትንሽ ቀደም ትላላችሁ የምንባለውን እኛንም እንደ 
አንተ ጠንቃቃዎችና አስተዋዮች ታደርግን ዘንድ ነውና፡፡ ሆኖም ግን በአንተ መንፈሳዊ አገልግሎትና ድካም ውስጥ እኛንም 
ተሳታፊዎች ታደርገን ዘንድ (የፓስፓሱሱ ጊዮርጊስ - George of Paspasus - ስለ ማለው መሐላ በተመለከተ ማለቴ 
ነው) ስለ ፈለግህ በዚህ ጉዳይ ላይ የሚከተለውን እንላለን፦ 
“ለእኔ እንደሚመስለኝ በጣም ብዙ ሰዎች በአንደበት በመናገርና በቃል በመግለጽ የተነገሩ መሐቂዎችን እውነተኛ 
መሐላዎች እንደ ሆኑ፤ ነገር ግን በጽሑፍ ብቻ የተቀመጡትንና በአንደበት ያልተነገሩትን መሓላዎች ግን የእውነት መሐላዎች 
አይደለም እያሉ ራሳቸውን ያታልላሉ፡፡ በጽሑፍ ያለ የብድር ዕዳ በቃል ካለ ይልቅ የበለጠ አስገዳጅና ግዴታዊ ሆኖ ሳለ 
በጽሑፍ ያለ መሐላ ግን መሐላ ሳይሆን ሌላ ነገር ነው ማለት እንዴት እንችላለን? ወንድማችንን ጊዮርጊስን ኃጢአቱን 
ለመሸፈን ሰበብና ምክንያት ከመፈለግ ይልቅ፣ እንዲሁም በደሉን ለመከላከል የክርክር ጉዳይ ወደ መፈለግና ራሱን ከበደል 
ንጹሕ አስመስሉ ለማሳየት ወደ መድከም እንዳይሄድና በጽሑፍ የገባው መሐላ እውነተኛ መሐላ መሆኑን እንዲቀበል 
አሳምኜዋለሁ፡፡ 
“ስለዚህ ምንም እንኳ አስቀድሞ የተለየ አመለካከት የነበረውና ራሱን እያታለለ የነበረ ቢሆንም አሁን ግን ስለ ኃጢአቱ 
በእግዚአብሔርና በብፁዕነትህ በአንተ ፊት እንዲያዝንና እንዲጸጸት ኣሳምኜዋለሁ፡፡ ከእርሱ ጋር የተስማማነው ይኸን 
ነው፡፡ በዚህም ላይ አንተ እርሱን በጥንቃቄ ብታነጋግረው ንስሐውንና ጸጸቱን የበለጠ ሥር እንዲሰድድና ጥልቅ እንዲሆን 
ትረዳዋለሁ፣ አንተ የነፍሳት ታላቅ ፈዋሽ ነህና፡፡ እንደዚሁም በቀኖናው መሠረት አንተ ተገቢ ነው ለምትለው ጊዜ ያህል 
ቀኖና ስጠው፡፡ በምትሰጠው የቀኖና ጊዜ ውስጥም ንስሐው ምን ያሀል እውነተኛ እንደ ሆነና እምነት የሚጣልበት ስለ 
መሆኑ ሁኔታውን በሚገባ ታየዋለህ፡፡ የሚሰጠውን የንስሐ ጊዜ የሚወስነውም ስለ ኃጢአቱ የሚያደርገው ንስሐና የልቡ 
መጸጸት እውነተኛነት መሆን አለበት፡፡” 
(ቅዱስ ጎርጎርዮስ ዘእንዚናንዙ፣ መልእክት ኀበ ጳጳስ ቴዎዶር ዘቲያና (Theodore ot Tyana)፣ ቁ. 163) 
❖ ቅንጦትንና ድሎትን በመተው ራስን ወደ መግዛትና በመጠን ወደ መኖር እንሂድ፡፡ ይህ ጊዜ በእውነት ገና 
ላልተጠመቁትም ሆነ ለተጠመቁት የንስሐ ጊዜ ነውና፡፡ ይህም የተጠመቁት ንስሐ ገብተውና ቀኖናቸውን ፈጽመው 
ከቅዱሳት ምሥጢራት ይሳተፉ ዘንድ ነው፣ ለእነዚያ ደግሞ ኃጢአታቸውን በጥምቀት ካጠቡ በኋላ ወደዚህ ምሥዋዕ 
በንጹሕ ሕሊና ይቀርቡ ዘንድ ነው፡፡ ስለሆነም ይህን የለሰለሰና የቅምጥልነት የአኗኗር ልማድ እንተው፡፡ ንስሐ መግባትና 
ቀኖና መቀበልን እና በድሎት መኖርን ሁለቱንም በአንድ ጊዜ ማድረግ አይቻልምና፡፡ ይህንም ዮሐንስ [መጥምቅ] በልብሱ፣ 
በምግቡ፣ በመኖሪያው ያስተምርህ፡፡ እንዲህ ያለ ተጋድሎና አኗኗር እንድንኖር ታዝዘናለህን? ትለኝ ይሆናል፡፡ ቢሆን ጥሩ 
ነው ብዬ እነግራችኋለሁ፣ እመክራችኋለሁ እንጂ እንደ ትእዛዝስ አላዝዛችሁም፡፡ ሆኖም ይህ የማይቻልህ ከሆነ ቢያንስ 
ቀኖና በመቀበል ንስሐ ግባ፤ የእግዚአብሔር ፍርድ በደጅ ደርሷልና፡፡ ፍርዱ ግና ቢሆን እንኳ የእያንዳንዱ ሰው ሕይወት 
የራሱ ፍጻሜ ነውና ገና ነው ብሎ ልብን ማደንደንና ተዘልሉ መቀመጥ አይገባንም፡፡” (ቅዱስ ዮሐንስ አፈ ወርቅ፣ ትርጓሜ 
ወንጌለ ማቴዎስ ክፍለ ትምህርት 10፣ ቁ. 6) 
❖ “ከቅዱሳት ምሥጢራት ለመካፈል እንችል ዘንድ ራሳችንን ሳናዘጋጅ በግዴለሽነት ዝም ብለን እንዲሀ አሳፋሪ በሆነ 
ሁኔታ እዚህ ለቆምነው ለእኛ ለእያንዳንዳችንም ለሁላችንም በዚህ ቅጽበት [እግዚአብሔር የሚናገረን ቃል ይህ ነው፡፡ 
ከቅዱሳት ምሥጢራት የማይካፈል ሰው እዚህ የቆመው ኀፍረት የለሽ በሆነ ድፍረት ነው፡፡ በኃጢአት የወደቁና በኃጢአት 
ውስጥ የሚኖሩ ሰዎች፣ ንስሐ ገብተው ቀኖናቸውን ያልፈጸሙ ሰዎች ከሁሉ አስቀድሞ ከዚህ ምሥጢር እንዲርቁ 
የሚደረገው ስለዚህ ነው፣ አንድ ጌታ ወይም ባለ ሥልጣን በማዕድ ላይ ሲቀመጥ እርሱን ያስቀየሙት አገልጋዮች በዚያ 
በማዕዱ አብረውት ይሆኑ ዘንድ ተገቢ አይደለም፣ እርሱም አይፈቅድላቸውም፡፡ በዚሀም እንደዚሁ ነው፣ መሥዋዕቱ 
ሲሰየም፡ ክርስቶስ የእግዚአብሔር በግ ሲሠዋ፣ ዲያቆኑ “ጸልዩ” ሲል ስትሰማ፣ መጋረጃው ሲገለጥ፣ ሰማያት ከላይ እንዳሉ 
ወደ መሬት የወረዱ ሲመስልና መላእክት ሲወርዱ በዓይነ ሕሊናህ አስብ (ቅዱስ ዮሐንስ አፈ ወርቅ፣ ትርጓሜ መልእከተ 
ጳውሎስ ኀበ ሰብአ ኤፌሶን፣ ክፍለ ትምህርት 3 
❖ “ከመጀመሪያ መልካም የሆነውን ነገር አለመምረጥ ክፉ ነገር ነው፣ መልካም ባልሆነው መንገድ መሄድ ከጀመሩ በኋላ 
አለመመለስ ደግሞ የበለጠ ክፉና የከበደ ዕዳ ነው፡፡ ሰውን ክፉና ብልሹ የሚያደርገው ከማንኛውም ነገር በሳይ ይህ ነው፡፡ 
ሆኖም ማንም ሰው እንዲሀ አይሁን፣ ምንም ዓይነት የመጨረሻ ጥልቅ በሆነ የኃጢአት ጉድጓድ ውስጥ ቢገባ እንኳ ከዚያ 
ሊወጣና ወደ መልካም ሊቀየር የሚችል ስለ መሆኑ ተስፋ አይቁረጥ፡፡ ከኃጢአት የመጨረሻ ጥልቅ ደረጃ እንኳ ቢሆን 
መነሣት ቀላል ነገር ነውና፡፡ በነውሯና በኃጢአቷ ከሁሉም በላይ የነበረችው ያች አመንዝራ በተጋድሎዋና በመንፈሳዊነቷ 
ሁሉንም እንዳስናቀቻቸው አልሰማችሁምን? በወንጌል የተነገረችውን አመንዝራ ሴት ማለቴ አይደለም፣ በእኛ ዘመን 
ያለችውንና የመጨረሻ ብልሹ ከሆነው ከተማ ከፊንቄ የመጣችውን ማለቴ እንጂ፡፡ እርሷ ቀድሞ አመንዝራ የነበረች፣ 
በመድረክ ትወና በጣም ታዋቂና ስመ ጥር የነበረች ስሟም በእኛ ከተማ ብቻ ሳይሆን በኪልቅያና በቀጰዶቅያ ሁሉ ይታወቅ 
ነበርና፡፡ ብዙ ትዳሮችን አፍርሳለች፣ ብዙ ቤተሰብ በትናለች፣ በጥንቆላና በምትሃት የሚከሷትም ብዙዎች ነበሩ፡፡ ይህን 
ሁሉ የምታደርገው በውብቷ ብቻ ሳይሆን በመድኃኒቶቿ (በመተቷ) ጭምር ነው ይሏት ነበር፡፡ ይሀቺ አመንዝራ 
የንግሥቲቱን ወንድም እስከ ማሸነፍ ደርሳ ነበር፤ የእርሷ ወጥመድነት ታላቅ ነበርና፡፡ 
"ነገር ግን እጅግ አስገራሚ በሆነ ሁኔታ በአንድ ጊዜ ያን ሁሉ ነገር እርግፍ አድርጋ በሙተው የዲያብሎስን ጓዝና ጣጣ ሁሉ 
አሽቀንጥራ በመጣል የእግዚአብሔር ጸጋ በእርሷ ላይ እንዲመጣ አደረገች፣ ወደ ሰማይ ወጣች፡፡ በመድረክ ላይ ስትተውን 
ከእርሷ የከፋ ሌላ ብልሹ ሰው አልነበረም፡፡ ሆኖም በኋላ ግን በንጽሕናዋና በትህርምቷ፣ የሚኮሰኩስ ማቅ በመልበስ 
ብዙዎችን በለጠቻቸው፣ በመንፈሳዊ ተጋድሎም አልፋቸው ሄደች፡፡ ቀሪ ሕይወቷን ሁሉ እንዲህ ባለ ትህርምትና ተጋድሎ 
ኖረች፡፡ ከዚች ሴት የተነሣ አገረ ገዢው በግድ ወደ መድረክ ትወናዋ ይመልሷት ዘንድ ወታደሮችን ቢያዝዝም ወደ መድረኩ 
ያወጧት ዘንድ ኃይል ግን አልነበራቸውም፣ እርሷን ከተቀበሏትና አብራቸው ከምትኖራቸው ከደናግል መካከልም ለይተው 
ሊወስዷት አልተቻላቸውም፡፡ 
“ይህች ሴት ከማይነገሩት ድንቅ የቤተ ክርስቲያን ቅዱሳት ምሥጢራት ለመሳተፍ የበቃች ሆና፣ እንዲሁም ለተቀበለችው 
ጸጋ ተገቢና ተስማሚ በሆነ ትጋትና ተጋድሎ ኖራ ሕይወቷን እንዲህ ባለ አስደናቂ ሁኔታ ፈጸመች፡፡ ከተጠመቀች በኋላ 
ታላቅ በሆነ ራስን መግዛትና ትህርምት ኖረች፡፡ በራሷ ላይ ዘግታ ብዙ ዓመታትን ብቻዋን በመሆን በእስር ቤት እንደ መኖር 
ያለ በሆነ ሁኔታ ኖረች፡፡ ስለዚህም “ኋለኞች ፊተኞች ይሆናሉ” እንደ ተባለው ሆነ፡፡ በመሆኑም በማንኛውም ጉዳይና 
ሁኔታ ጽኑና ቀናዒ የሆነ ልቡና ያስፈልገናል፣ በእግዚአብሔር ዘንድ ታላቅና ምስጉን ከመሆን የሚያግደን ምንም ነገር 
የለምና፡፡ በኃጢአት ከሚኖሩ ማናቸውም ቢሆን ተስፋ አይቁረጥ፤ በመልካም ምግባር ሕይወት የሚኖር ማንም ደግሞ 
አይዘናጋ፡፡ በመልካም ምግባር ሕይወት የሚኖረውም ቢሆን እርግጠኛ አይሁን፣ አይተማመን፣ አመንዝራ የነበሩ ሊያልፉት 
ይችላሉና፡፡ ሌላውም ተስፋ አይቁረጥ፣ ከኋላ ተነሥቶ ፊተኞችን እንኳ ሳይቀር ሊያልፋቸው ይችላልና፡፡”  
(ቅዱስ ዮሐንስ አፈ ወርቅ፣ ትርጓሜ ወንጌለ ማቴዎስ፡ ክፍለ ትምህርት 67፣ ቁ. 3-4) 
❖ ክርስቶስ በስሜት ሕዋሳት ሊመረመሩና ሊታወቁ የሚችሉ ነገሮችን አይደለም የሰጠን፤ በሚታዩ ነገሮች አማካይነት 
የተሰጡንና የሚፈጸሙ ምሥጢራት ቢኖሩም እንኳ ሁሉንም ምሥጢራት በመንፈሰ ሕሊና ሊታሰቡ በሚገባቸው ሁኔታ 
ነው ያደረገው፡፡ በጥምቀትም እንዲሁ ነው፣ በጥምቀት የሚሰጠው ጸጋ የሚከናወነውና የሚገኘው በሚታየው በውኃ 
አማካይነት ነው፤ የሚገኘውን የልጅነት ጸጋና ዳግም ተፈጥሮ የምናውቀው ግን በመንፈስ ነው፡፡ መንፈሳዊና ረቂቅ ሆነህ 
ቢሆን ኖሮ መንፈሳዊ የሆኑትን ጸጋዎች በግልጽ ሊሰጥህ ይችል ነበር፤ ነገር ግን ነፍስ በሥጋ ውስጥ የተሸፈነች ስለ ሆነች 
በመንፈሰ አእምሮ ልትረዳቸው የምትችላቸውን ነገሮች በሚታዩ ነገሮች አንጻር (ኣማካይነት) ሰጠህ፡፡ አሁን ካለነው ሰዎች 
ምነው የጌታችንን ገጹን ባየሁት፣ ልብሶቹን ባየኋቸው፣ በዳሰስኋቸው ብለው የሚመኙ ብዙዎች አሉ፡፡ እርሱን እያያችሁት 
እኮ ነው፣ እየዳሰሳችሁት ነው፣ እየበላችሁት ነው፡፡ እናንተ ልብሶቹን ለማየት ትመኛላችሁ፣ እርሱ ግን ራሱን የሰጣችሁ 
እንድታዩት ብቻ ሳይሆን እንድትዳስሱትም፡ እንድትበሉትና በውስጣችሁ እንድትቀበሉትም ጭምር ነው፡፡ 
“ስለዚህም ማንም ሰው እንዲሁ በግድ የለሽነትና ያለ ጥንቃቄ፣ እንዲሁም በዛለ ልቡናና መንፈስ ሆኖ አይቅረብ፤ በሚቃጠል 
መንፈስ፣ ከፍ ከፍ ባለ ልቡና ሆኖ እንጂ፡፡ አይሁድ እንኳ የፋሲካውን በግ በበሉ ጊዜ ቆመው፣ ጫማቸውን ተጫምተው፣ 
በትራቸውን በእጃቸው ይዘው በችኮላ የበሉ ከሆነ፣ እናንተ ከዚያ እጅግ በበለጠ ሁኔታ በጥንቃቄና በፍርሃት ልትቀርቡ 
ይገባችኋል፡፡ እነርሱ (እስራኤላውያን) ወደ ምድረ ፍልስጥዔም ለመጓዝ ያን ያህል ዝግጅትና ጥንቃቄ ካስፈለጋቸው፣ 
ስለዚሀም ነበር የመንገደኛ ልብስ የለበሱት፣ እናንተ ግን የምትጓዙት ወደ መንግሥተ ሰማያት እንደ መሆኑ ከእነዚያ የበለጠ 
ዝግጅት ያስፈልገናል፡፡ ስለሆነም በሁሉም ነገር ጠንቃቆችና አስተዋዮች መሆን ይገባናል፤ ራሳቸውን በንስሐ ሳያዘጋጁና 
በቀኖናው መሠረት የሚገባውን ቀኖ ተቀብለው ሳይፈጽሙ ከዚህ ምሥጢር ለሚካፈሉ ሰዎች የተዘጋጀላቸው ቅጣት ከባድ 
ነውና፡፡” 
(ቅዱስ ዮሐንስ አፈ ወርቅ፣ ትርጓሜ ወንጌለ ማቴዎስ፣ ክፍለ ትምህርት 87፡ ቁ. 4-5) 
❖ “ነቢዩ ናታን ንጉሥ ዳዊትን ኃጢአቱን ከነገረው በኋላ ወዲያውኑ ኃጢአቱን እንዳመነ አጽናንቶት ነበር፡፡ ሆኖም ብፁዕ 
ዳዊት ግን ምንም እንኳ እግዚአብሔር ደግሞ ኃጢአትህን አርቆልሃል፡ ኣትሞትም' (2 ሳሙ. 12፡13) የሚለውን የነቢዩን 
ቃል የሰማ ቢሆንም ንስሐ ከመግባት ግን አልተመሰለም፡፡ ንጉሥ የነበረ ቢሆንም በልብሰ መንግሥት ፋንታ አመድ ለበሰ 
በወርቅ ዙፋን ላይ በመቀመጥ ፋንታ በመሬት ላይ፣ ያውም በአመድ ላይ ተቀመጠ፡፡ በአመድ ላይ የተቀመጠ ብቻ ሳይሆን 
አመድንም ምግቡ አደረገ፤ እርሱ ራሱ “አመድን እንደ እህል ቅሜያለሁና፣ መጠጤንም ከእንባዬ ጋር ቀላቅያለሁና” (መዝ 
101፡9) ብሏልና፡፡ ወደ ኃጢአት የተመለከተው ዓይኑ በዕንባ እስኪሟሟ ደረሰ፤ “ሌሊቱን ሁሉ አልጋዬን አጥባለሁ፣ 
በዕንባዬም መኝታዬን አርሳለሁ፤ ዓይኔ ከቍጡ ዕንባ የተነሣ ታወከች” እንዳለ፡፡ መዝ. 6፡6-7 መኳንንቱ እህል እንዲቀምስ 
በለመኑት ጊዜ እንኳ አልሰማቸውም፡፡ ጾሙን እስከ ሰባት ሙሉ ቀናት አራዘመ፡፡ ንጉሥ የነበረው እርሱ እንዲያ ባለ ሁኔታ 
ንስሐ ከገባ ተራ ግለሰብ የሆንከው አንተ ንስሐ ልትገባና ልትናዘዝ አይገባህምን?” (ቅዱስ ቄርሎስ ዘኢየሩሳሌም፣ ትምህርት 
2 በእንተ ንስሐ ወሥርየተ ኀጢአት፣ ቁ ł2) 
❖ “በንስሐ ስለ ዳኑ ሰዎች አስታውስህ ዘንድ ከእኔ ጋር እንዲህ ወዳለው ጉዳይ በመንፈስ ና፡፡ ምናልባት ከሴቶች መካከልም 
አንዳንዶች እኔ በዝሙት ወድቄያለሁ፣ ሰውነቴን በሁሉም የኃጢአት ዓይነት አሳድፌያለሁ ታዲያ እኔ መዳን እችላለሁን? 
የሚሉ ይኖሩ ይሆናል፡፡ እንዲህ የምትሉ ሴቶች ካላችሁ፣ ዓይናችሁን ወደ ረአብ (ራኬብ) መልሱ፡፡ በይፋ በአደባባይ 
አመንዝራ የነበረችው እርሷ እንኳ በንስሐ የዳነች ከሆነ፣ በሆነ ክስተት ወይም ሁኔታ የወደቀች ብትኖር በንስሐ እና በጾም 
አትድንምን? እርሷ እንዴት እንደ ዳነች እናስተውል፤ የእናንተ አምላክ በሰማይም በምድርም ያለው ገናና አምላክ እርሱ 
ነውና አለች፡፡ ከሕይወቷ የጎሰቆለ መሆን የተነሣ የእኔ አምላክ ለማለት አልደፈረችም፡፡ እርሷ የዳነች ስለ መሆኗ መጽሐፍ 
ቅዱሳዊ ምስክር ከፈለግህ በመዝሙር ላይ ተጽፎ ታገኘዋለህ፡- “እዜከሮን ለረአብ ወለባቢሎን እለ የአምራኒ - 
የሚያውቁኝን ረዓብንና ባቢሎንን አስባቸዋለሁ” ተብሎ፡፡ መዝ 86፡4 የእግዚአብሔር ሰውን መውደዱና ደግነቱ ምን ያህል 
ድንቅ ነው! አመንዝራዎችን እንኳ ሳይቀር በቅዱሳት መጻሕፍት መጥቀሱና ስለ እነርሱ መናገሩ፣ ረዓብንና ባቢሎንን 
አስባቸዋለሁ' ብቻ አይደለም ያለው፣ “የሚያውቁኝን ከሚያውቁኝ መካከል” አለ እንጂ፡፡ ስለዚህም ለወንዶችም ለሴቶችም 
በንስሐ የሚገኘው ሕይወት የተዘጋጀ ሆኖ አለ፡፡” (ቅዱስ ቄርሎስ ዘኢየሩሳሌም፡ ትምህርት 2፣ በእንተ ንስሐ ወሥርየተ 
ኃጢአት ወጸላኢ፣ ቁ. 9 
የዛሬን አያድርገውና ጠንካራ የክርስትና መዲና የበረችው የሰሜን አፍሪካዋ የቅርጣግና (ካርቴጅ - የዛሬዋ ቱኒዚያ ውስጥ) ጳጳስ 
የነበረው ሰማዕቱ ቅዱስ ቆጵርያኖስ በዘመኑ ከገጠሙት ጉዳዮች አንዱ በቤተ ክርስቲያን ላይ በተነሣው መከራ ምክንያት የታሠሩና 
ሰማዕትነትን የተቀበሉ ጽኑዓን ክርስቲያኖች እንደ ነበሩ ሁሉ ከፍርሃትና ከሥጋ ድክመት የተነሣ ክርስቶስን የካዱና ራሳቸው 
በቀጥታ ለጣዖት ባይሠውም ነገር ግን መሥዋዕት እንዳቀረቡ የሚገልጽ የምስክር ወረቀት የተቀበሉ ሰዎች ወደ ቤተ ክርስቲያን 
አመላለሳቸውና ወደ ምሥጢረ ቁርባን አቀራረባቸው ጉዳይ ነበር፡፡ ንስሐ ሲገቡ ወደ ቤተ ክርስቲያን አመላለሳቸውና ወደ 
ምሥጢራት አቀራረባቸው ጉዳይ ለተወሰኑ ዘመናት ውዝግቦችን ፈጥሮ ነበር፡፡ በፊት ክርስቶስን ከካዱትና በኋላ መመለስ 
ከሚፈልጉት ሰዎች መካከል ቀኖና ሳንቀበል እንዲሁ ዝም ብለን ወደ ቤተ ክርስቲያን እንቀላቀል፣ ወደ ምሥጢራት ከመቅረብም 
አንከልከል እያሉ የሚያስቸግሩ አንዳንዶች ነበሩ፡፡ አንዳንድ ካህናትና ዲያቆናትም እነዚያን ሰዎች በወንጌልና በቤተ ክርስቲያን 
ሥርዓት መሠረት ተገቢውን ቀኖና ሳይቀበሉና ሳይፈጽሙ እንዲሁ ዝም ብለው ሊቀበሏቸው የሚሞክሩ ነበሩ፡፡ ስለዚህም ጳጳሱ 
ቅዱስ ቆጵርያኖስ ዐላውያን ባስነሡት መከራ በስደት ላይ ካለበት ሆኖ እንዲህ የሚል መልእክት ላከላቸው፡- 
“….. የእያንዳንዳቸውን የኃጢአታቸውን ዓይነትና ምንነት መመርመርና ማስተዋል ይኖርባችኋል፡፡ አለበለዚያ እንዲሁ 
ሳንመረምር ዝም ብለን ብንቀበላቸው ቤተ ክርስቲያናችን ሌላው ቀርቶ በአሕዛብ ዘንድ እንኳ ትነቀፍብናለች 
ታፍርብናለችም፡፡ እንዲሁ ዝም ብሎ “እነ እገሌ ከጓደኞቻቸው ጋር ይመለሱ፣ ተቀበሏቸው” የሚል ደብዳቤ መስጠት 
የማይመለከታቸው ሰዎች አብረው ሾልከው እንዲገቡ ሰፊ በር መክፈት ነውና፡፡ ስለዚህም ምክንያት ወደ ቤተ ክርስቲያን 
የሚመለሱትንና ወደ ምሥጢራት እንዲቀርቡ የምትፈቅዱላቸውን ሰዎች እናንተው ራሳችሁ በሚገባ ያያችኋቸውን፣ 
ያወቃችኋቸውን፣ ንስሐቸውንና ቀኖናቸውን አፈጻጸማቸው ወደሚፈለገው ደረጃ የቀረበ የሆኑትን ብቻእንዲሆን 
እለምናችኋለሁ፡፡" 
(ሰማዕቱ ቅዱስ ቆጵርያኖስ፣ መልእክት ቁ. 14) 
እንዲሁም ቀኖናቸውን ሳይፈጽሙ ወደ ምሥጢራት እንዲቀርቡ ማድረግ ታላቅ ስህተት መሆኑን ይኸው አባት በአሥረኛው 
መልእክቱ በአጽንኦት ያስረዳል፡፡ ይህን ሊያደርጉ የደፈሩ አንዳንድ ካህናት ነበሩና እንዲህ ይላል፡- 
❖ በፈተናው ጊዜ ክርስቶስን ከካዱት መካከል ለአንዳንዶቹ የመከራው ጊዜ እንዳለቀ ወደ ቤተ ክርስቲያን እንዲመለሱ 
ይፈቀድላቸው ዘንድ የሚጠይቁ ደብዳቤዎችን ልካችሁልኛል፡፡ መከራው ቆም ሲል ከካህናቱ ጋር ጉባኤ እናደርጋለን፡፡ 
ሆኖም ግን እነዚያ ካህናት ከወንጌል ሕግ ተቃራኒ በሆነ መንገድ የካዱት ሰዎች ቀኖናቸውን ሳይጨርሱ፣ እጅግ ከባድና 
አሰቃቂ የሆነውን የኃጢአታቸውን የንስሐ ጊዜ ሳይፈጽሙ በተነሣሒው ላይ ጳጳሳትና ካህናት እጃቸውን ሳይጭኑለትና 
ሥርየትን ሳይሰጡት፣ እንዲሁም ወደ ምሥጢራት እንዲቀርብ ሳይፈቅዱለት ቅዱስ ቁርባንን ሊያቀብሏቸው ይደፍራሉ፡፡ 
ይህ ግን ሳይገባው ይህን እንጀራ የበላ ወይም የጌታን ጽዋ የጠጣ ሁሉ የጌታ ሥጋና ደም ዕዳ አለበት' ተብሎ በቅዱስ መጽሐፍ 
የተጻፈ ሆኖ ሳለ የእነርሱ ድርጊት ግን ቅዱሱን የጌታችንን ሰውነት አለማክበርና ማቃለል ነው፡፡ 1 ቆሮ. 11፡27” 
(ሰማዕቱ ቅዱስ ቆጵርያኖስ፣ መልእክት ቁ. 10) 
❖ “እናንተ ከክፉ ግብራችሁ ስለ መመለሳችሁና ስሀተታችሁን ስለ ማረማችሁ ለማረጋገጥ እያንዳንዳችሁን በግላችሁ 
ሳገኛችሁ ከዚህ ስህተቱ ያልተመለሰና ያልታረመ ማንንም ሰው ካገኘሁ ከቅዱሳት ምሥጢራት ለጊዜው በመከልከል 
እተወዋለሁ:: ይህም ሁል ጊዜ ተከልክለው እንዲቀሩ ሳይሆን ራሳቸውን አስተካክለው በንጹሕ ሕሊና ወደ ቅዱሱ ምሥጢር 
ይቀርቡና ይቀበሉ ዘንድ ነው፤ እውነተኛ የሆነ ከቅዱስ ቁርባን መቀበል ማለት ይህ ነውና፡፡ አገልግሎቱን በሚፈጽሙት 
አባቶቻችን ጸሎት፣ በሁሉም ቅዱሳን ጸሎት፣ እነዚህንና ሌሎችንም ድክመቶቻችንን አስተካክለን መንግሥተ ሰማይን 
እንወርስ ዘንድ ነው" (ቅዱስ ዮሐንስ አፈ ወርቅ፣ ትምህርት በእንተ ምክንያተ ሐውልታት 20፡ ቁ. 24) 
❖ እኛ ግን ከሕጉ ብንለይ ትእዛዙንም ብናፈርስ መኖሪያችን እሳቱ በማይጠፋበት ትሉ በማያንቀላፋበት በዘላለም ኩነኔ 
ውሰጥ ይሆናል፡፡ ጌታ ሕጉን መጠበቃችንን ነው እንጂ ከእኛ ከባድ ሥራ አልፈለገም፤ ብንበድልም ልባችንን አናጽና፣ ፈጥነን 
ወደ ንስሐ እንመለስ እንጂ የካህኑን ትአዛዙን ተግሣፁን አንሰቀቅ፤ ነፍስን የሚያድን ባለ መድኃኒት ነውና፡፡ . (ቅዱስ 
አትናቴዎስ ሐዋርያዊ፣ ሃይማኖተ ኣበው፣ ቁ. 1-3) 
ዲያቆን ያረጋል አበጋዝ 
መድሎተ ጽድቅ -ቅጽ-1 ገፅ 241-258 
#መድሎተ_ጽድቅ 
#ዲያቆን_ያረጋል_አበጋዝ

Bsrat Amare ka, [6/12/2025 9:24 AM]
ክህነት በሀዲስ ኪዳን

* የተለየ ክህነት
* አዲስ ክርስቲያን ካህን መሆን ይችላል?
* ሽማግሌ ወይስ ካህን ?
ኑፋቄ 
በዲያቆን ያረጋል አበጋዝ (ከመድሎተ ጽድቅ-ቅጽ አንድ- የተቀነጨበ) 
ኑፋቄ ምንድን ነው? 
ኑፋቄ ማለት እግዚአብሔር የገለጠውን ሃይማኖት እንደ ምእመናን ሙሉ በሙሉ ሳይቀበሉ፣ እንደ ኢአማንያንም ሙሉ በሙሉ 
ሳይከዱ የተወሰነውን ተቀብሎ ሌላውን ደግሞ አለመቀበል ወይም መጠራጠር ነው፡፡ እንዲህ የሚያደርጉት ሰዎች ደግሞ 
መናፍቃን (ተጠራጣሪዎች) ይባላሉ፡፡ ብፁዕ አቡነ ጎርጎርዮስ መናፍቃንን እንዲህ ገልጸዋቸዋል፦ 
የቤተ ክርስቲያን ሰዎች ሳይሆኑ የቤተ ክርስቲያን ሰዎች መስለው ወይም ከቤተ ክርስቲያን እምነትና ትምህርት ግማሹን 
ይዘው ግማሹን ያልያዙ ጎሎዎች ናቸው፡፡ እነዚህ ሰዎች እንክርዳድ ስንዴ መስሎ እንዲያድግ በክርስቶስ ዐጸድ ወይ በቤተ 
ክርስቲያን ውስጥ የበቀሉ አሳሳቾች ናቸው:: ስለዚህ የቤተ ክርስቲያን የውስጥ ጠላቶች ናቸው፡፡ (የቤተ ክርስቲያን ታሪክ 
በዓለም መድረክ፣ ገጽ 50} 
መናፍቃን የሚባሉት እግዚአብሔር እንድንበት ዘንድ የሰጠውን መንገድ (የክርስትናን ሃይማኖት) ተቀብለናል፤ እናምናለን ካሉ 
በኋላ ያን ከእግዚአብሔር ዘንድ የተሰጠውን የመዳን መንገድ ለእነርሱ የመሰላቸውን ያህል ቆንጽለውና ከፍለው እንጂ እንዳለ 
ሙሉ በሙሉ የማይቀበሉ ናቸው፡፡ ኢአማንያን የሚባሉት ከመጀመሪያውም የክርስትና ሃይማኖትን ያልቀተበሉ ሲሆኑ መናፍቃን 
የሚባሉት ግን ክርስቲያኖች ነን እያሉ ነገር ግን ከክርስትና አስተምህሮ ውስጥ ለራሳቸው አስተሳሰብና ምኞት የሚመቻውን ብቻ 
ተቀብለው ሌላውን የማይቀበሉና የሚጠራጠሩ፣ በእውነተኛው ትምህርት ፋንታም የራሳቸውን የፈጠራ ትምህርት የሚያስተምሩ 
ናቸው፡፡ 
እንደዚህ ያሉት ሰዎች በመጽሐፍ ቅዱስ በተለያዩ አገላለጾች ተገልጸዋል፡፡ ለምሳሌም “በመልካሙ እርሻ ጠላት የዘራው 
እንክርዳድ” (ማቴ. 13፡25-26)፣ "የክፉው ልጆች” (ማቴ. 13፡39)፣ “ሐሰተኞች ወንድሞች”፣ “ክፉዎች ሠራተኞች”፣ “ውሾች 
(ፊል. 3:2)፣ “መናፍቃን” (2 ጴጥ. 2፡1 ፣ የሐዋ. 24፡5) በሚል መጠሪያ ተጠርተዋል፡፡ ይህም ስድብ ሳይሆን የግብራቸው 
መገለጫ ነው፡፡ ለምሳሌ የሚሰርቅ ሰው “ሌባ” መባሉ የግብሩ መገለጫ እንጂ ሌላ አይደለም:: ሰው የአንድን ነገር ግብሩን ወድዶ 
ስሙን ብቻ ቢጠላ ትርጉም አይኖረውም፡፡ ቅዱስ ዮሐንስ አፈ ወርቅም “በሃይማኖት ላይ የሚጨምር ደፋር፣ የሚቀንስ ደግሞ 
ሌባ ነው” ሲል ይገልጻል፡፡ 
ቅዱስ መጽሐፍ የኑፋቄን ከባድ ኃጢአትነትና አጥፊነት አበክሮ ይገልጻል፡፡ ነገር ግን ሐሰተኞች ነቢያት ደግሞ በሕዝቡ መካከል 
ነበሩ፣ እንዲሁም በመካከላችሁ ደግሞ ሐሰተኞች አስተማሪዎች ይሆናሉ፤ እነርሱም የዋጃቸውን ጌታ እንኳ ክደው የሚፈጥንን 
ጥፋት በራሳቸው ላይ እየሳቡ የሚያጠፋ ኑፋቄን አሹልከው ያገባሉ”፡፡ 2 ጴጥ. 2፡1 ኑፋቄ የእግዚአብሔርን መንግሥት 
የማያስወርስ ነው፤ "መለያየት፣ መናፍቅነት፣ እንደዚህ ያሉትን የሚያደርጉ የእግዚአብሔርን መንግሥት አይወርሱም።” ገላ. 
5፡21 
ክርስቲያኖች መስለው የክርስቶስን ሰም እየጠሩ፣ ነገር ግን የስህተት ትምህርት የሚያስተምሩ መናፍቃን እንደሚነሡ ጌታችን 
አስቀድሞ እንዲህ ሲል አስጠንቅቆናል፡- “በዚያን ጊዜ ማንም እነሆ ክርስቶስ ከዚህ አለ ወይም ከዚያ አለ ቢላችሁ አትመኑ፤ 
ሐሰተኞች ክርስቶሶችና ሐሰተኞች ነቢያት ይነሣሉና፣ ቢቻላቸውስ የተመረጡትን እንኳ እስኪያስቱ ድረስ ታላላቅ ምልክትና 
ድንቅ ያሳያሉ። እነሆ አስቀድሜ ነገርኋችሁ። እንግዲህ እነሆ በበረሀ ነው ቢሏችሁ አትውጡ፤ እነሆ በእልፍኝ ነው ቢሏችሁ 
አትመኑ” ማቴ. 24፡23-26 ጌታችን ካስተማረውና ቅድስት ቤተ ክርስቲያን ከጌታ ከተቀበለችው የድኅነት አስተምህሮ የተለየ 
ትምህርት የሚያስተምር መናፍቅ የተረገመ መሆኑንና ልንቀበለውም የማይገባ መሆኑን ቅዱስ ጳውሎስ “ነገር ግን እኛ ብንሆን 
ወይም ከሰማይ መልአክ ከሰበክንላችሁ ወንጌል የሚለይ ወንጌልን ቢሰብክላችሁ የተረገመ ይሁን። 
አስቀድመን እንዳልን እንዲሁ አሁን ሁለተኛ እላለሁ ከተቀበላችሁት የተለየውን ማንም ቢሰብክላችሁ የተረገመ ይሁን” ሲል 
በጽኑ አስጠንቅቋል፡፡ ገላ. 1፡8-9 እንዲህ ካለ መናፍቅ መለየት እንደሚገባም ማንም ወደ እናንተ ቢመጣ፣ ይህንም ትምህርት 
ባያመጣ በቤታችሁ አትቀበሉት ሰላምም አትበሉት" ሲል ቅዱስ መጽሐፍ ያስጠነቅቀናል፡፡ 2 ዮሐ 10 
ቅዱስ አትናቴዎስ ሐዋርያዊም እንዲህ ብሏል፡- 
ከመጀመሪያው ጀምሮ ከባለቤቱ ከጌታችን የተሰጣት የኦርቶዶክሳዊት ቤተ ክርስቲያን ትውፊት፣ ትምህርትና እምነት 
በሐዋርያት የተሰበከ እና በአባቶች የተጠበቀ ነው፡፡ ቤተ ክርስቲያን የተመሠረተችው በዚህ ላይ ነው፤ ከዚህ የሚያፈነግጥ 
ማንም ቢሆን ክርስቲያን አይደለም፡ ክርስቲያን ተብሎ ሊጠራም አይገባውም፡፡ (ለጳጳስ ሴራፒዮን ዘትሙይስ የተላኩ አራት 
መልእክታት?} 
ኑፋቄ ታላቅ ኃጢአት ነው፡፡ ኃጢአት ብቻም ሳይሆን በሰውነት ድክመት በምግባር ፍኖት ከሚፈጸሙ ኃጢአቶች ሁሉ በላይ 
የመጨረሻ ከባድ ኃጢአት ነው፡፡ ምክንያቱም በሃይማኖት ውስጥ ያለ ሰው የሚሠራው ኃጢአት ንስሐ ከገባ ሥርየትንና ምሕረትን 
ሊያገኝ ይችላል፤ ኑፋቄ ግን ሥርየትና ምሕረት በሚገኝበት በራሱ በሃይማኖት ላይ የሚፈጸም ኃጢአት በመሆኑ ነው፡፡ ለምሳሌ 
አንድ ሰው ቢታመም በመድኃኒት አማካይነት ሊፈወስ ይችል ይሆናል፡፡ ሆኖም ያ በሽተኛ በመድኃኒቱ ላይ የሚያምጽና የሚቀልድ 
ከሆነ ግን የመዳን ተስፋ እንኳ የለውም፣ ምክንያቱም በመድኃኒቱ ላይ አምጿልና፡፡ ለሰው ልጅ የተሰጠው ታላቁ ሀብትና ጸጋ 
እምነት ነው፡፡ ኑፋቄ ደግሞ ይህን ታላቅ ጸጋ የሚያሳጣ ስለሆነ እጅግ ከባዱ ኃጢአት እርሱ ነው፡፡ 
ሰዎች ወደ ኑፋቄ የሚገቡባቸው ከተለያዩ ምክንያቶች መካከል እውነተኛውን የክርስትና ትምህርት አለማወቅና በተሳሳቱ ሰዎች 
ትምህርት መለከፍ፣ በራስ አስተሳሰብና ስሜት ብቻ መመራት፡ እኔ አውቃለሁ ማለት፣ ከትዕቢት የተነሣ ሰህተትን ሲነገሩ 
አለመቀበልና በራስ መንገድ ብቻ መጓዝ አንድ ጥቅስ ወይም በጣም ጥቂት ጥቅሶች ላይ ብቻ መንጠልጠል፣ እምነትን ለቁሳዊ 
ጥቅም ማግኛ መንገድ ማድረግ፣ በዘመኑ ያሉ ኃይላትን ለማስደሰትና ሹመትና ሥልጣንን ለማግኘት ማሰብ ይገኙባቸዋል፡፡ 
ቅዱሳን አባቶቻችን የኑፋቄ መሥራቾችና ተከታዮች የሆኑ መናፍቃንን ከሁሉም ይልቅ ክፉዎች መሆናቸውን ይናገሩ ነበር፡፡ 
ለአብነትም ቅዱስ ፖሊካርፐስ መርቅያን የተባለውን መናፍቅ "የዲያብሎስ የበኩር ልጅ” ይለው ነበር፡፡ ቅዱስ አግናጥዮስ ደግሞ 
መናፍቃን መርዝን የተመሉ ናቸው ይላቸው ነበር፣ እንዲሁም በሰው መልክ ያሉ አራዊት ናቸው ይላቸው ነበር፡፡ ሰማዕቱ ቅዱስ 
ዮስጢኖስ ደግሞ መናፍቃንን ዲያብሎስ ያነቃውን ስህተት የሚከተሉ ይላቸው ነበር፡፡ አባ ሄሮኒመስ ደግሞ መናፍቃንን የሰይጣን 
ምኩራቦች ይላቸው ነበር፡፡ 
በዘመናት የነበሩ ዋና ዋና መናፍቃንና ኑፋቄያቸው በአጭሩ 
ግኖስቲኮች 
በ2ኛውና በ3ኛው መ/ክ/ዘ ቅድስትና ሐዋርያዊት ቤተ ክርስቲያንን ሲያውኳትና ሲፈትኗት የነበሩት መናፍቃን ብዙዎች ነበሩ፡፡ 
ከእነዚያ መካከል በተለይም ግኖስቲኮች የተባሉት አካሄዳቸው አደገኛ ነበር፡፡ ግኖስቲኮች “ቤተ ክርስቲያን ከክርስቶስ ትምህርት 
ርቃለች፣ ኢየሱስ ክርስቶስ ካስተማረው ትምህርት ተቃራኒ የሆነ ሌላ እንግዳ ትምህርት ታስተምራለች” እያሉ ይቃወሟትና 
ያብጠልጥሏት ነበር፡፡ 
ግኖስቲኮች እውነተኛው የክርስቶስ ትምህርት አለ የሚሉት ከእነርሱ ዘንድ ብቻ የነበረ ሲሆን በተለያዩ ጽሑፎቻቸው ይፋዊ በሆነ 
ሁኔታ በውስጧ ምእመናንና ካህናትን ይዛ በጳጳሳት ስትመራ የነበረችውን ቤተ ክርስቲያን በኑፋቄ ይከስሷትና አበክረው ይነቅፏት 
ነበር፡፡ ግኖስቲኮች እውነተኛ ክርስቲያኖች አድርገው የሚቆጥሩትም ራሳቸውን ብቻ ነበር፡፡ 
እንዲሁም ግኖስቲኮች በምሥጢራተ ቤተ ክርስቲያን ላይ ያፌዙና ይሳለቁ ነበር፡፡ ለምሳሌም በምሥጢረ ጥምቀት የሚገኘውን 
ጸጋ አምነው በምሥጢሩ ሂደት በሚሳተፉ ሰዎች ላይ “ወደ ውኃ ውስጥ ገብተው ምንም ነገር ሳይይዙ በባዶው የሚወጡ” እያሉ 
ሊቀልዱባቸውና ሊያፌዙባቸው ይሞክሩ ነበር፡፡ ግኖስቲኮች የቤተ ክርስቲያን መሪዎች የነበሩ ጳጳሳትን “ሙሰኞች፣ ሥልጣን 
የጠማቸው፣ ስስታሞች ወዘተ እያሉ መራራና ጠንካራ በሆኑ ቃላት ይሰድቧቸውና ሕዝበ ክርስቲያኑ እንዲጠላቸውና 
እንዲጸየፋቸው በማድረግ ከቤተ ክርስቲያን እየኮበለለ ወደ እነርሱ ጎራ እንዲገባ ለማድረግ ከፍተኛ የስም ማጥፋት ዘመቻ ያካሂዱ 
ነበር፡፡ ግኖስቲኮች ይሰብኩት የነበረው ክርስትና” አንድና ወጥ የሆነ አስተምህሮ ያላትና መዋቅር ያላት አንዲት ቤተ ክርስቲያን 
የሌለችበትና ደስ ባላቸው መንገድ እንዳሻቸው ሊያደርጉት የሚችሉት ውጥንቅጡ የወጣ የተበጣጠሱ ቡድኖች እንዲፈጠሩ 
በሚያደርግ ሁኔታ ነበር፡፡ ትምህርታቸውም ራሳቸው ብቻ ፈራጆችና አድራጊ ፈጣሪዎች የሆኑበት ስብስብ፣ ክህነትና ካህናት 
የሌለባት ቤተ ክርስቲያን እንዲሁም ምሥጢራት የሚባሉ ነገሮች የማይታወቁበት ዓይነት “ልዩ ክርስትና” ነበር፡፡ 
እነዚህ መናፍቃን ስለ መዳን ሲያስተምሩ በክርስቶስ አካል - በቤተ ክርስቲያን - ስለማያምኑ ግላዊ መዳን (በግል መዳን) የሚል 
ትምህርት ነበራቸው፡፡ ይህም ማለት “እያንዳንዱ ሰው በመዳን ሂደት ውስጥ የክርስቶስ አካል ይሆናል፣ በዚህም የክርስቶስ አካላት 
(ብልቶች) ከሆኑ ከሌሎች ክርስቲያኖች ጋር በክርስቶስ ራስነት አንድ ይሆናል” የሚለውን ትምህርት ትተው እያንዳንዱ ሰው 
ክርስቶስን እርሱ በተረዳው መንገድ በማመን ያለ ምሥጢራት አስፈላጊነት ይድናል ብለው ያስተምሩ ነበር፡፡ እነርሱ ከሚሉት 
ከዚህ ዓይነቱ የእነርሱ “ክርስትና” ውጭ የሆነን ሁሉ “የወንጌል ጸር፣ የክርስቶስ ተቃዋሚ፣ አረመኔ ጌታ ያልተሰበከለት” ወዘተ 
የሚል ቅጽል ይደርቡለት ነበር፡፡” ከግኖስቲኮች መሪዎች መካከል ባሲሊደስ ቄሬንተስ፣ ቫሌንቲኑስ እና መርቅያን ዋና ዋናዎቹ 
ነበሩ፡፡ 
ግኖስቲኮች ቁስ አካላዊ የሆነ ነገር ሁሉ፡ የሰውን ሰውነት ወይም ሥጋን ጨምሮ፣ ክፉ (ኃጢአት) ነው፡ የእግዚአብሔር ፍጥረትም 
አይደለም ይሉ ነበር፡፡ ከዚህ የተነሣም እግዚአብሔር ጸጋውን ለመስጠት እንዲሀ ክፉ ነው ያሉትን ቁስ አካልን ይጠቀማል ማለት 
በእነርሱ አስተሳሰብ ነውር ነበር፡፡ በሚታዩ ነገሮች አንጻር ጸጋ እግዚአብሔር የሚሰጥባቸው ምሥጢራተ ቤተ ክርስቲያን በእነርሱ 
ዘንድ የማይታሰቡ ነበሩ፤ ምክንያቱም ኃጢአት ወይም ክፉ በሆነ በቁስ አካል አንጻር (በውኃ ጥምቀት፣ በሜሮን ጸጋ መንፈስ 
ቅዱስ በኅብስቱና በወይኑ ቅዱስ ሥጋውና ክቡር ደሙ) እንኳን ጸጋ እግዚአብሔር ሊሰጥባቸው ይቅርና እንደዚህ ካለት ቁስ 
አካሎች በተቻለ መጠን አብዝቶ መራቅና መለየት ይገባል እያሉ ያስተምሩ ስለ ነበር ነው። 
ቅዱስ አግናጥዮስ ምጥው ለአንበሳ፣ ቅዱስ ፖሊካርፐስ፣ ቅዱስ ሄሬኔዎስ፣ ቅዱስ ሜሊጦስ ዘሳርዴስ እና ሌሎችም የ2ኛውና 
የ3ኛው መቶ ዓመት አባቶች የእነዚህን መናፍቃን ስህተት ለማጋለጥና እውነተኛውን ሐዋርያዊ ክርስትና ከግኖስቲኮች ብረዛ 
ለመጠበቅ በአፍም በመጽሐፍም ጽኑ ተጋድሎን ተጋድለዋል፡፡ ሆኖም የግኖስቲኮች ልብ ወለዳዊ የፈጠራ ትምህርት መልኩንና 
ዓይነቱን እየለዋወጠ በየዘመናቱ ሓዋርያዊት የሆነችውን አንዲት ቤተ ክርስቲያን ማወኩ አልቀረም፡፡ እግዚአብሔር በሐዋርያው 
በቅዱስ ጳውሎስ ቃል “ጥቂት እርሾ ሊጡን ሁሉ እንዲያቦካ አታውቁምን? እንግዲህ ያለ እርሾ እንዳላችሁ አዲሱን ሊጥ ትሆኑ 
ዘንድ አሮጌውን እርሾ አስወግዱ” ሲል የመከረንና ያስጠነቀቀን ለዚህ ነበር፡፡ 1 ቆሮ. 5፡6-7 
ይህን የግኖስቲኮች እርሾ በእነዚህ በተሐድሶዎች የፈጠራ ትምህርት ውስጥም ጥላውን ጥሎ እናገኘዋለንና በጊዜው ጊዜ ከቦታው 
ስንደርስ እናነሳዋለን፡፡ በጊዜው አዲስ የመጽሐፍ ቅዱስ አረዳድና ልዩ መገለጥ እየተባሉና እየመሰሉ የሚወጡ ነገሮች አብዛኛዎቹ 
የጥንቶቹ መናፍቃን የግኖስቲኮች የአርዮሳውያንና የንስጥሮሳውያን እርሾዎችና ልቅምቃሚዎች የሆኑ ኑፋቄዎችን በተለያየ 
መጠንና ቅርጽ በማቡካትና በመጋገር የሚፈጠሩ ናቸው እንጂ አዲስ አይደሉም፡፡ በእነ ማርቲን ሉተር፣ በእነ ጆን ካልቪን፣ በእነ 
ኡልሪች ዝውንግሊ፣ በአሁኑ በአገራችንም ራሳቸውን “ተሐድሶ” ብለው በሚጠሩ አካላት የምናየው ይህንኑ ነው፡፡ ወደፊት 
በምናያቸው የተለያዩ ጉዳዮች ላይ የተሐድሶ መናፍቃንን ትምህርት ጥንቱንና የትመጣውን ስናይ ይህ የበለጠ ግልጽ እየሆነ 
ይሄዳል፡፡ ለጊዜው ግን “የግል አዳኝ”፡ “ጌታን በተረዳኸው መንገድ ግለጠው፣ “ምሥጢራተ ቤተ ክርስቲያን ለመዳን 
አያስፈልጉም፣ ወዘተ የሚሉት የፕሮቴስታንትና የተሐድሶ ባህሎች ምንጫቸው ግኖስቲካዊ እርሾ መሆኑን ማስተዋል ይቻላል፡፡ 
ግኖስቲኮች የመናፍቃን ዋና መገለጫ የሆነውን የተዘበራረቀና በወጥነት ይህ ነው ተብሎ ሊገለጽ የማይችል፣ ነገር ግን እንደየ 
ግለሰቦቹና መሪዎቹ ስሜትና ምኞት የተቃኘ የተለያየና የተምታታ አስተምህሮ ነበራቸው፡፡ ይህ እንዳለ ሆኖ ቀሌምንጦስ 
ዘእስክንድርያ ግኖስቲኮችን በዋናነት በሁለት ከፍሏቸዋል፡፡ እነዚህም “አፍቃርያነ ትህርምት” እና “አፍቃርያነ ኃጢአት በሚል 
ነው፡፡ የመጀመሪያዎቹ ቡድኖች ቁስ አካል በሆነው ሰውነት ውስጥ የታሰረችውን ነፍስ ነጻ ለማውጣት ጽኑ ትህርምት ማድረግን፣ 
ጋብቻን መጸየፍንና መከልከልን ይሰብኩ የነበረ ሲሆን እነዚህኞቹ ደግሞ ሰውነት ምንም ሊፈወስ በማይችልበት ሁኔታ የተበላሸ 
ስለሆነ በእውቀት የበለጸገች ነፍስ ሰውነቷ ምንም ዓይነት ኃጢአት ቢሠራ አንዳችም ጉዳት አይደርስባትም ባዮች ነበሩ፡፡ 
ለእነዚህኞቹ ኃጢአት ነው የሚባል ምንም ዓይነት ድርጊት አልነበረም፡፡ 
ለዳነች ነፍስ የሚጎዳት ምንም ዓይነት የርኩሰትም ሆነ የኃጢአት ድርጊት የለም ይሉ ስለ ነበር ኃጢኣትን ሁሉ ንቅስ ጥቅስ እያደረጉ 
መሥራትን ይሰብኩና ያበረታቱ ነበር፡፡ ይህን የግኖስቲኮች እርሾ በተሐድሰዎች ትምህርት ውስጥ እናገኘዋለንና በቦታው ስንደርስ 
እናየዋለን፡፡ ለምሳሌም ተሐድሶዎች “በእምነት ለዳነ ሰው ኃጢአት ቢሠራም ያገኘው ጸጋ አይወሰድበትም፣ ራሱን ለመግዛትና 
ከኃጢአት ጋር ለመጋደል ጥረት ማድረግ የለበትም፣ ኃጢኣት ማድረጉ በእግዚአብሔር ልጅነቱ ላይ የሚያመጣው አንዳችም 
ለውጥ የለም” እያሉ እንደ አባቶቻቸው እንደ ግኖስቲኮች ሲናገሩ እናገኛቸዋለን፡፡ 
ሌላው የግኖስቲኮች ትምህርት ስለ ብሉይ ኪዳን እና የኦሪትን ሕግ ስለ ሰጠው አምላክ ያላቸው የፈጠራ ትምህርት ነበር፡፡ 
ግኖስቲኮች “ብሉይ ኪዳንን የሠራው የአይሁድ አምላክ ክፉው አምላክ ነው፣ በሐዲስ ኪዳን ሰው ሆኖ የመጣው ኢየሱስ ክርስቶስ 
ከብሉይ ኪዳኑ አምላክ የተለየ ከሆነው ከደጉ አምላክ ተልኮ የመጣ ነው” ይሉ ነበር፡፡ ከዚህም የተነሣ እንደ መርቅያን ያሉት 
ጽንፈኛ ግኖስቲኮች “መጽሐፍ ቅዱስ” በሚለው መድበል ውስጥ የሚቀበሉት ሐዲስ ኪዳንን፣ ያውም ሁሉንም የሐዲስ ኪዳን 
መጻሕፍት ሳይሆን ከወንጌል የሉቃስን ወንጌል ብቻ እና የቅዱስ ጳውሎስን (አሥሩን መልእክታት ብቻ ነበር፡፡ 
ግኖስቲኮች ከቅዱስ ጳውሎስ መልእክታት መካከል መሠረታዊ እሳቤውንና ጽንሰ ሃሳቡን ሳይረዱ ሕገ ኦሪትን የሚነቅፍ 
የሚመስላቸውን በእጅጉ እያጎሉ ለማሳየት ይሞክሩ ነበር፡፡ ከሐዋርያት መካከል የኢየሱስ ትምህርት የገባው ጳውሎስ ብቻ ነው 
ይሉ ነበር፡፡ በአጠቃላይ ለብሉይ ኪዳን ሕግና ያን የሠራው አምላክ ለሚሉት ከነበራቸው ከፍተኛ ጥላቻ የተነሣ ብሉይ ኪዳንን 
አጥብቀው ይጸየፉና ይጠሉ ነበር፡፡ መርቅያን የአይሁድ አምላክ ብሎ ለሚጠራው ብሉይ ኪዳንን ለሠራው አምላክ ከነበረው 
ጥላቻ የተነሣ እርሱ ዕረፍት ትሁን ብሎ ያዘዛትን ቀዳሚት ሰንበትን ተከታዮቹ እንዲጾሟት አዝዞ ነበር፡፡ 
መርቅያን ተቀበልኩት ያለውን የሉቃስን ወንጌል እንኳ ከብሉይ ኪዳን ጋር የሚያገናኙትን ታሪኮች በየጊዜው ትዝ ባለው ቁጥር 
እየነቀሰ እያወጣና እንደ አዲስ እየጻፈ እርሱ “ትክክለኛ ወንጌል" የሚለውን ጽፎ ሳይጨርስ ነበር የሞተው፡፡ ከፍተኛ ዋጋና 
ቅድሚያ ይሰጥ የነበረውም ለቅዱስ ጳውሎስ መልእክት ወደ ገላትያ፣ ለቆሮንቶስ ካልእ እና ለሮሜ መልእክት ነበር፡፡ከእነዚህ 
ከተቀበላቸው መጻሕፍት እንኳ ሳይቀር ከእርሱ ንድፈ ሃሳብ (ቲዎሪ) ጋር የማይሄዱትን ሃሳቦች እየነቀሰ ያወጣቸው ነበር፡፡ ከዚያም 
የራሱን ሃሳብ በምትካቸው ያስገባ ነበር፡፡ 
በዚህ ረገድ በግኖስቲኮች ዘንድ የነበሩት ዋና ዋና የስህተት ነጥቦች የሚከተሉት ናቸው፡- 
➢ ብሉይ ኪዳንን (የሕጉን መጻሕፍት፣ የነቢያትን መጻሕፍት እና ይዘታቸውን) አምርረው መጥላታቸው፣ 
➢ ሌሎችን ሓዋርያት የኢየሱስን ትምህርት እንዳበላሹና እንደ ለወጡ አድርጎ ማሰብና ጳውሎስ የተላከው የእነዚያን 
ስህተት ለማስተካከል ነው ብለው ማሰባቸውና ማስተማራቸው፤ ለዚህም መርቅያን ቅዱስ ጳውሎስን ምስክር አድርጎ 
(በተለይ የገላትያ መልእክቱን) ለማሳየት መሞከሩ፣ 
➢ ኢየሱስ ክርስቶስን “ከደጉ አምላክ እየወጡ የሚመጡ ነጸብራቆች ወይም ብናኞች (Aeons) አሉ” ይላሉና ከእነዚያ 
መካከል አንዱ አድርገው መቁጠራቸው፣ 
➢ ከቅዱስ ጳውሎስ መልእክታት ትምህርቶች ውስጥ ይደግፉናል የሚሏቸውን አንዳንድ ጥቅሶች ብቻ በማንጠልጠል ያን 
ቃል ወይም ዐረፍተ ነገር ከተባለበት ዳራና ርእሰ ጉዳይ አንጻር መረዳትን ትተው ለራሳቸው አስተሳሰብ ደጋፊ አድርገው 
ለማቅረብ መታገል ነበሩ፡፡ 
እነዚህን የግኖስቲኮች እርሾዎች በተሐድሶዎች አስተሳሰብና ጽሑፎች ላይ በሰፊው እናገኛቸዋለን። 
አርዮስ እና አርዮሳዊነት 
የአርዮስ ኑፋቄ ጥልቅና ሥር ነቀል የሆነ ጸረ ክርስትና የፈጠራ ትምህርት በመሆኑ በዚህ መጽሓፍ ላይ በዝርዝርና በስፋት 
አናየውም፡፡ ሆኖም የእርሱ ኑፋቄ የብዙዎቹ የኋላ መናፍቃን መፈልፈያ ኩሬ በመሆኑ፣ ኑፋቄውም ለኋላ አረመኔያዊ የአሕዛብ 
ትምህርቶች መነሻ ሆኖ ያገለገለ በመሆኑ በአጭሩ እንዳስሰዋለን፡፡ አርዮስ ከእርሱ በፊት የተነሣው ሰባልዮስ የተባለው መናፍቅ 
የአካላዊ ቃልን ቀዳማዊና ራሱን የቻለ ህልውና ክዶ አንዱ እግዚአብሔር በሆነ ዘመን የተገለጠበት የመገለጫ መንገድ (Modes 
of Divine Manifestation) ብቻ ነው የሚል ክህደት ይዞ ተነሥቶ ብዙ ሞኞችን ሲያስከትልና ግራ ሲያጋባ ነበር፡፡ ይህን 
የሰባልዮስን ኑፋቄ በመቃወምና አጸፋዊ መልስ ለመስጠት አካላዊ ቃል የራሱ የሆነ ህልውና አለው በማለት የተነሣው አርዮስ 
ወልድ ዋሕድ ኢየሱስ ክርስቶስን “በአብ የተፈጠረ ነው" (ሎቱ ክብር ወስብሐት አምልኮ ወስግደት) በማለት ለሰማይ ለምድር 
የሚቀፍ ክህደት ሲናገር ይህ የእርሱ አስተሳሰብ ኢየሱስ ክርስቶስን “ከኣንዱ ኣምላክ እየተከፈሉ ከሚመጡ ብናኞች አንዱ ነው” 
የሚለውን የግኖስቲኮችን አስተሳሰብ ቅርጹን ለውጦ መልሶ የሚያመጣ መሆኑን መመልከት አልቻለም ነበር፡፡ 
አርዮስ በድፍረት ኢየሱስ ክርስቶስን በባሕርዩ ከአብ ጋር አንድ ያልሆነ፣ ከኣብ ያነሰ፣ ያነሰ ብቻ ሳይሆን እግዚአብሔር ሌሎች 
ፍጥረታትን ለመፍጠር ይጠቀምበት ዘንድ መጀመሪያ የፈጠረው “ፍጡር” ነው ይል ነበር፡፡ የአርዮስ ተከታዮች እና የእርሱን 
ኑፋቄ በተለያየ ደረጃ የጠጡት እነ መቅዶንዮስና መሰል መናፍቃን ወልድን እና መንፈስ ቅዱስን ግኖስቲኮች ከአምላክ እየወጡ 
ይመጣሉ እንደሚሏቸው ኤዎኖች (Aeons) ኣድርገው ይመለከቷቸው ነበር፡፡ 
በዋናነት የአርዮስ ክህደት አካላዊ ቃል ኢየሱስ ክርስቶስን ከአብ አሳንሶ ማሳየቱ፣ ፍጡር ነው ማለቱ ነው፡፡ ይህ ወልድን ከአብ 
የማሳነስ የመጨረሻ የክህደት ጥልቀት (Subordinationism) አርዮስ ተክሎት የሄደው መርዝ ነበር፡፡ ይህ ወልድን ከአብ አሳንሶ 
ማሰብና ማስተማር በተሐድሶዎችም የሚታይ በሽታ ነው፡፡ ራሳቸውን ክርስቲያን ነን ብለው በሚጠሩ የተለያዩ ድርጅቶች ዘንድ 
የሚታየው ኢየሱስ ክርስቶስን “ወንድሜ ጓዴ . . .” የሚሉት አስተሳሰቦችና ሌሎችም ለመናገር የሚከብዱ ነገሮቻቸው ከአብ ጋር 
በባሕርይ አንድ መሆኑንና የባሕርይ አምላክነቱን በግልጽም ባይሆን በስውር ካለማመን የሚመነጩ ሰወር ያሉ አርዮሳዊነት 
(Latent Arianism) ናቸው:: 
ንስጥሮስ እና አስተምህሮው 
የንስጥሮስ ትምህርት በኣጭሩ ሲገለጽ መለኰትን እና ትስብእትን እንደ ሁለት ተጓዳኞች ወይም ጎረቤቶች አድርጎ የሚያስብ 
ትምህርት ነው፡፡ የመለኰትን እና የትስብእትን አካላዊም ሆነ ባሕርያዊ ተዋሕዶ የማይቀበል ሲሆን የሁለቱ ተዋሕዶ ወይም 
አንድነት አፍኣዊ (ውጫዊ) በሆነ መገለጫቸው ( πρόσοπον- prosopon) ደረጃ ብቻ ነው ይል ነበር፡፡ ንስጥሮስ “ትስብእት 
እና መለኰት፡ 
እያንዳንዳቸው የየራሳቸውን ባሕርይና ግብር ጠብቀው ጎን ለጎን የኖሩ መሆን አለባቸው” ይል ነበር፡፡ እንደ ንስጥሮስ አስተሳሰብ 
የቃልና የትስብእት ተዋሕዶው በአፍአዊ መገለጫ (Prosopon) ደረጃ ብቻ ነው፡፡ ይህን ለመግለጽ የሚጠቀመው ቃልም 
ከተዋሕዶ (Union) ይልቅ ጣምራነትን (Conjunction) የሚያመለክት ነበር፡፡ “የእግዚአብሔር ቃል ከሰው ሰውነት እና ከነፍስ 
ጋር ያደረገው ተዋሕዶ ባሕርያዊም አካላዊም አይደለም፣ የፈቃድ ብቻ ነው እንጂ ይል ነበር፡፡ 
በእርሱ አስተምህሮ መሠረት ተዋሕዶው በውጫዊው መገለጫ ደረጃ ብቻ ነው (Prosopic Union)፤ ውሳጣዊ የሆነ የቃልና 
የትስብእት ተዋሕዶ (Hypostatic Union) የለም፡፡ ሕማማቱን በተመለከተ ሥግው ቃል አልሞተም፣ ነገር ግን ያደረበትን ሥጋ 
አስነሣው ይላል፡፡ ሆኖም ንጉሥ ሐውልቱ ሊቃለል ወይም ሲመታ በሚሰማው ዓይነት ሁኔታ ቃል መከራ ተቀበለ ሊባል 
የሚችልበት የተወሰነ ሁኔታ ሊኖር እንደሚችል ያስረዳ ነበር፡፡ 
“ወላዲተ ኣምላክ” የሚለውን ቃል በመቃወም የተጠቀለለውና የተገለጸው የንስጥሮስ አስተምህሮ የመለኰትና የትስብእት 
ግንኙነት በቃልና በተራ ሰው መካከል ያለ ውጫዊ ግንኙነት ብቻ ነው ያሰኛል፡፡ ከዚህ አንጻር ሲታይም ሥጋዌው ምትሀት ሆነ፤ 
ባዶ ቃላትና ታይታ ብቻ ሆነ ማለት ነው፡፡ በዚህም መዳናችን ችግር ላይ ወደቀ ማለት ነው፡፡ ምክንያቱም በዚህ አስተሳሰብ 
ከተሄደ የክርስቶስ ሕማማትና የማዳን ሥራዎች የሥግው ቃል ሳይሆኑ የሰው ብቻ (ዕሩቅ ብእሲ) ናቸው ያሰኛልና፡፡  
እንዲሁም ክርስቶስ የወደቀውን የሰው ልጅ ዳግመኛ ያከብረውና ያድሰው ዘንድ ቃል ከትስብእት ጋር ንስጥሮስ ከሚለው ተጋውሮ 
(ጉርብትና) ባለፈ ሁኔታ እውነተኛና ውሳጣዊ አንድነት ያስፈልገው ነበር፡፡ ከሁሉም በላይ፣ ንስጥሮስ ምሥጢረ ቁርባንን ሕይወት 
የመስጠት ኃይሉን ገፎታል፣ ይህን ምሥጢርም ወደ “ሰው በላነት” (Cannibalism) አውርዶታል ምክንያቱም በእርሱ 
አስተሳሰብ በጻሕሉ ላይ የሚቀርበውና የሚሠዋው የሰው አካል ብቻ ነው እንጂ መለኰት የተዋሐደው የሥግው ቃል አካል 
አይደለምና፡፡ 
እውነተኛው ኦርቶዶክሳዊ የክርስትና አስተምህሮ ግን እንዲህ ነው፡፡ ንስጥሮሳውያን እንደሚሉት አካላዊ ቃል ከእመቤታችን 
የነሣውና የራሱ ገንዘብ ኣድርጎ የተዋሐደው ትስብእት እግዚአብሔር ቃል በማኅፀን የእርሱ አድርጎ ከተዋሐደበት ከዚያ ቅጽበት 
በፊት በራሱ አልኖረም፣ በህልውናው በየትኛውም ጊዜ ወይም ሂደት ቢሆን ሰው ተብሎ በራሱ ህልውና አይታሰብም፤ 
በእመቤታችን ማኅፀን ከተፀነሰበትና መኖር ከጀመረበት ጊዜ አንሥቶ የራሱ ገንዘብ ያደረገው የቃል ነው እንጂ፡፡ 
በመሆኑም ሥግው ቃል ኢየሱስ ክርስቶስ አማኑኤል አንድ ነው እንጂ ሁለት አይደለም፡፡ ቃል በባሕርዩ የእግዚአብሔር ልጅ 
ነው፤ እንዲሁም ድግሞ የድንግል ማርያም ልጅ ነው፣ ምክንያቱም በእርሷ ማኅፀን የተፀነሰው የራሱና የእርሱ ብቻ ነውና፡፡ በቅዱስ 
ወንጌል የእግዚአብሔር ልጅ የተባለውን፣ የሰው ልጅ የተባለውም ያው አንዱ ኢየሱስ ክርስቶስ ነው እንጂ ተከፍሎ የለበትም፡፡ 
ቅዱስ ሉቃስ የጌታችንን የሥጋዌ የዘር ሐረግ ከታች ጀምሮ ወደ ላይ ሲቆጥር “የአዳም ልጅ፥ የእግዚአብሔር ልጅ በማለት የገለጸው 
ይህን እውነታ ነው፡፡ ሉቃ 3፡23-38 በተዋሕዶ ምሥጢርም የቃል ገንዘብ ለትስብእት የትስብእትም ገንዘብ ለቃል ሆኗል፡፡ 
ይህም ከፍጹም ተዋሕዶ የተነሣ ነው፡፡ ቅዱስ ቄርሎስ “እንቲአሁ ለቃል ኮነ ለሥጋ ወእንቲአሁ ዘሥጋ ኮነ ለቃል” ብሎ የገለጸው 
ይህን ነው:: 
ቅዱስ መጽሓፍ ስለ ጌታችን ሲናገር የሚናገረው ይህንኑ ነው፡፡ ለምሳሌም ሁለት ጥቅሶችን ብቻ እንመልከት፡፡ ጌታችን 
“ከሰማይም ከወረደ በቀር ወደ ሰማይ የወጣ ማንም የለም፣ እርሱም በሰማይ የሚኖረው የሰው ልጅ ነው” አለ፡፡ ዮሒ 3፡13 
ትስብእት የተገኘው ከዚህ ዓለም ሲሆን ገና ወደ ሰማያት ከማረጉ በፊት ይህን ትስብእትን “በሰማይ የሚኖር” አለው፡፡ በሰማይ 
መኖር ለባሕርይ ተገቢነቱ ለመለኰት ሲሆን በተዋሕዶ ግን ይህ ለትስብእትም ተነግሯል፤ ከተዋሕዶ በኋላ የአካልም ሆነ የባሕርይ 
ምንታዌ (ሁለትነት) የለምና፡፡ እንዲሁም ቅዱስ ጳውሎስ “አውቀውስ ቢሆኑ የክብርን ጌታ ባልሰቀሉትም ነበር” አለ፡፡ 1 ቆሮ. 
1፡8 የክብር ጌታ የተባለ መለኰት ብቻ ነው እንዳንል “ሰቀሉት አለ፤ መሰቀል ጥንቱን ለትስብእት እንጂ ለመለኰት 
ኣይስማማምና፡፡ የተሰቀለ ትስብእት ብቻ ነው እንዳንል ያን “ሰቀሉት ያለውን “የክብር ጌታ” አለው፡፡ ስለዚሀ የተሰቀለው ያው 
አንዱ ሥግው ቃል ኢየሱስ ክርስቶስ በተዋሕዶ ነው ማለት ነው፡፡ የትስብእት ብቻ ገንዘብ የነበረ መሰቀል ለመለኰትም ተነገረ፣ 
የመለኰት ብቻ የነበረ የክብር ጌትነት ለትስብእትም ተነገረ፡፡ እስመ ተዋሕዶ አእተታ ለምንታዌ - ተዋሕዶ ሁለትነትን 
አጥፍቷልና፡፡ 
በአንጾኪያ የነበረው የነገረ ሃይማኖት ትምህርት ቤት መሥራቾቹና ኋላም የተነሡት ብዙዎቹ መምህራን በአመዛኙ የሚከተሉት 
ገጸ ምንባብ ላይ ያተኮረ የመጽሐፍ ቅዱስ አተረጓጎም ሲሆን የክርስትና ሃይማኖትን የተመለከቱ እውነታዎችንና አስተምህሮዎችን 
ለመረዳትና ለመተንተን አመክንዮአዊ አካሄዶችን ይመርጡና ወደ እነዚህ ያደሉ ነበር፡፡ የዚህ አስተሳሰብ መሥራቾችና አሳዳጊ 
ሞግዚቶች የነበሩትም የጠርሴስ ጳጳስ የነበረው ዲያድርስ (Diodore of Tursus) እና በወጣትነቱ በገዳማዊ ሕይወት ለመኖር 
ወስኖ ከነበረ በኋላ ወደ ኃጢአት ጫፍ ደርሶ በቅዱስ ዮሐንስ አፈ ወርቅ ከፍተኛ ምክርና ተግሣጽ ወደ ቀደመ ዓላማው መመለስ 
የቻለውና ኋላም የሞፕሶስቲያ ጳጳስ የሆነው ቴዎዶር (Theodore of Mopsuestia) ናቸው፡፡ 
እነዚህ የአንጾኪያ የነገረ ሃይማኖት መምህራን የቃልን እና የትስብእትን ተዋሕዶ፣ በተዋሕዶ ሰው የሆነውን ኢየሱስ ክርስቶስን 
ሲያስረዱ የሚጀምሩት በታሪክ ከሚታወቀው፣ በምድረ ፍልስጥኤም ከኖረው ታሪካዊ ጭብጥ ነው፡፡ ይህ በሰዎች ዘንድ 
ከሚታወቀውና ከታሪካዊው ጭብጥ እንነሣ የሚለው አካሄዳቸውም የአሪስቶትል የፍልስፍና አካሄድ ነው፡፡ ይህ አስተሳሰብ 
በኋላም በተለያዩ ፈላስፎች የዳበረው ኢምፒሪሲዝም (Empiricism) የተባለው የእውቀት መንገድ ነው፡፡ በዚህ ነገረ መለኰታዊ 
አካሄዳቸው ሄደው ሄደው መጨረሻ የደረሱትም ከተሳሳተ ድምዳሜ ላይ ነበር፡፡ 
የእስክንድርያ ትምህርት ቤት አባቶች ደግሞ በአመዛኙ ወደ ምሥጢራዊ የአተረጓጎም ዘይቤ ያደላ አካሄድን የሚከተሉ የነበረ 
ሲሆን ነገረ ሃይማኖታዊ ጉዳዮችን አመክንዮአዊ ከሆነው መንገድ ይልቅ ምሥጢራዊነታቸውን በመቀበል ላይ ያመዘነና ወደዚህ 
ያደላ አካሄድ ነበራቸው፡፡ የቃልንና የትስብእትን ተዋሕዶ ሲያብራሩና ሲያትቱም መነሻ የሚያደርጉትና ቀዳሚ ትኩረት 
የሚሰጡት በቃል የባሕርይ አምላክነት ላይ ነው፡፡ ይህም “ቃል ሥጋ ሆነ” በሚለው የዮሐንስ ወንጌል መሠረታዊ ትምህርት ላይ 
የተመሠረተ ነው፡፡ አንጾኪያውያን ደግሞ ሰው መሆኑ ላይ ከፍተኛ ትኩረት ያደርጋሉ። 
የቴዎዶር ዘሞፖሶስቲያ እና የዲያድርስ እንዲሁም የተከታዮቻቸው አስተምህሮ በክርስቶስ ሰውነት ላይ ከመጠን በላይ የሆነ 
አጽንዖት ያደርግ ነበር፡፡ እንዲሁም አካላዊ ቃል አደረበት የሚሉትን ኢየሱስን እግዚአብሔር በብሉይ ኪዳን ዘመን ካደረባቸው 
ከነቢያትና ከሌሎች ሰዎች ትንሽ ብቻ ከፍ ያለ እንጂ ከዚያ ውጭ ምንም የተለየ ነገር የሌለው እያደረጉ ማስተማራቸውን 
አጠንክረው ገፉበት፡፡ በሁለቱ መካከል አንድነት አለ ቢሉ እንኳ የተለያዩ ነገሮች ኣፍኣዊ ጥምረት እንጂ ተዋሕዷዊ ነው አይሉም 
ነበር፡፡ ይህ አስተምህሯቸውም አንዱን ሥግው ቃል ኢየሱስ ክርስቶስን ወደ ሁለት አካል፣ ሁለት ባሕርይ እና ሁለት ፈቃድ 
የሚከፍል ሆነ፡፡ 
እስክንድርያውያን ከላይ፣ ከቀዳማዊነቱ፣ ከመለኰታዊ ባሕርዩ ሲነሡ፤ አንጾኪያውያን ደግሞ ከታች፣ ሰው ከመሆኑ፣ በታሪክ 
የታወቀ በምድረ እስራኤል የኖረና የተመላለሰ ከሆነው ከምድራዊ አኗኗሩ ይነሣሉ፡፡ ይህ ኣነሳሣቸውና ትኩረታቸው ቀስ በቀስ 
ወደ ተለያየ አረዳድና አተረጓጎም፣ ብሎም ወደ ተቃራኒ አቋም አደረሳቸው፡፡ የአንጾኪያዎቹ ነገረ ተዋሕዶን የተመለኩቱት 
ከሰብአዊ አቅጣጫው ነበር፣ የተጠቀሙት የአመክንዮ መንገድም ከትንሹ ወደ ከባዱ የሚደረግን የአጠቃልሎ መንገድ 
(Inductive method) ነበር፡፡ በአንጾኪያው ትምህርት ቤት ይትበሃል ዋና ተጠቃሽ የሚባለው ቴዎዶር ሞፕሶስቲያ 
ትንታኔውንና ሐተታውን ከሚታየውና ከሚጨበጠው - ከሰውነቱ - ጀመረ፡፡ ቅዱስ ቄርሎስ ደግሞ ምሥጢራዊና ረቂቅ ከሆነው - ከአምላክነቱ - ጀመረ፡፡ ከቅዱስ ቄርሎስም በፊት ሆነ በኋላ፣ በራሱ በቅዱስ ቄርሎስም በአጠቃላይ የእስክንድርያ አባቶች 
መሠረታዊ ማጠንጠኛ የነበረው ነገር ለሰው አእምሮ እጅግ ረቂቅና ምጡቅ የሆነው የአካላዊ ቃል ከትስብእት ጋር በማይመረመር 
ምሥጢር የመዋሐዱ ነገር ነበር፡፡ 
የእስክንድርያ አባቶች ምን ጊዜም የቃልን እና የሥጋን ተዋሕዶ እና የዚህን የሥግው ቃል አምላክነት በአጽንኦት ከመግለጽ 
ተቆጥበው አያውቁም ነበር፡፡ አንጾኪያውያን ግን አካሄዳቸው ኢየሱስ ክርስቶስን የሁለት ልጆች የእግዚአብሔር ልጅ እና ከድንግል 
ማርያም የተወለደው) ውጫዊ ጥምረት ብቻ ወደ ማድረግ አደረሳቸው፡፡ ቴዎዶር ዘሞፕሶስቲያ “መለኰት ከድንግል ማርያም 
በተገኘው ትስብእት አደረበት” ብሎ የኅድረትን ትምህርት አስተማረ፡፡ የእግዚአብሔር ልጅ እና ከድንግል ማርያም የተገኘው 
የእርሷ ልጅ አንድነታቸው በውጫዊ መገለጫቸው (Only at the level of prosopon) ብቻ ነው አለ፡፡ ፕሮዞፖን 
( πρόσοπον– prosopon) የሚባለው በመድረክ ላይ አንድን የሆነ ገጸ ባሕርይን ወክሎ ለመተወን ሲሉ የድራማ ወይም 
የትርኢት ተዋናዮች ፊታቸውን ለመሸፈን የሚያጠልቁት ጭምብል ነበር፡፡ ፕሮዞፖን በአጠቃላይ አንድን ግለሰብ ከሌላው ግለሰብ 
የሚለየው ውጫዊ ነገር ማለት ነው፡፡ ቴዎዶር በአንድ ውጫዊ የጋራ መገለጫ ውስጥ ያሉ ሁለት ሰዎች (Two Persons in 
one prosopon) ብሎ ያስተምር ነበር፡፡ አንድነታቸውም በፕሮዞፖን ደረጃ ብቻ ነው አለ፡፡ ኢየሱስ ክርስቶስንም 
“እግዚኣብሔር ያደረበት ሰው” ይሉት ነበር፡፡ እመቤታችን ቅድስት ድንግል ማርያምንም “ወላዲተ ሰብእ የእግዚአብሔር ቃል 
የሚያድርበትን ሰው የወለደች የሚሏት ከዚህ መሠረታዊ ስህተት የተነሣ ነበር፡፡ 
በእርግጥ ከሁለቱም ትምህርት ቤት ታላላቅ አባቶችም መናፍቃንም ተገኝተውባቸዋል:: ሆኖም ብዛቱን ስናይ ግን ከእስክንድርያ 
የወጡት መናፍቃን (አቡሊናርዮስ) ያራመዱት አቋም ትምህርት ቤቱ የማይቀበለው ሲሆን ቁጥራቸውም በጣት የሚቆጠር ነው፡፡ 
ከአንጾኪያ ትምህርት ቤት ግን በእሾህ መካከል እንደ በቀለ ልዩ ጽጌረዳ ከእነ ዲያድርስ ጋር ኖሮና ተምሮ ልዩና ደገኛ ኦርቶዶክሳዊ 
የሃይማኖት አባት ሆኖ ከተገኘው ከቅዱስ ዮሐንስ አፈ ወርቅ በቀር ሌላ ደኅና ተደርጎ ሊጠቀስ የሚችል ኦርቶዶክሳዊ አባት ብዙም 
አልነበረም፡፡ በአንጾኪያ ወደ ኋላ ላይ እንደ ቅዱስ ሳዊሮስ ዘአንጾኪያና ቅዱስ ፊልክስዮስ የመሳሰሉ አዲስ ኦርቶዶክሳዊ ትውልድ 
እስከ በቀሉበት እስከ አምስተኛው መቶ ዓመት ማብቂያ ድረስ ብዙዎቹ የዲያድርስ እና የቴዎዶር ዘሞፕሶስቲያ አስተሳሰብ 
ደጋፊዎችና አቀንቃኞች ነበሩ፡፡ 
ይህን የእነ ዲያድርስና በተለይም የቴዎዶር ዘሞፕሶስቲያ ክርስቶስን የሁለት ሰዎች ጥምረት (ተጋውሮ - መለኰታዊው ለብቻው 
ትስብእት ለብቻው) አድርጎ የማሰብና የማስተማር አስተሳሰብ ወደ መድረክ ያወጣውና ፀሐይ እንዲሞቀው ያደረገው ንስጥሮስ 
ነው፡፡ ከዚያ በፊት በአብዛኛው በትምህርት ቤት ደረጃ ተወስኖ የነበረውን ይህን መሠረታዊ ስህተት ንስጥሮስ በቁስጥንጥንያ 
መንበር ላይ ፓትርያርክ በሆነ ጊዜ ወዲያውኑ በአንድ ጊዜ ናኘው፡፡ ከዚያም ነገሩ ከማይመለስበት ደረጃ ላይ ደረሰ፡፡ በ431 ዓ. 
ም. በኤፌሶን በተካሄደው 3ኛው ዓለም አቀፍ የቤተ ክርስቲያን ጉባኤ ንስጥሮስና ትምህርቱ ተወገዘ፡፡ 
ሆኖም ልዮናውያንና ፕሮቴስታንቶች ይህን የንስጥሮስን የ ሁለት ባሕርይ ሁለት አካል" ትምህርት በኬልቄዶን ጉባኤ ላይ “አንድ 
አካል ሁለት ባሕርይ” በሚል ካባ እንደ ገና ሸፈንፈን አድርገው እስከ ዛሬ ድረስ ይዘውት ይገኛሉ፡፡ እንደ ቅዱስ ቄርሎስ ከተዋሕዶ 
በፊት ከሁለት ባሕርይ፣ ከተዋሕዶ በኋላ ግን ያለ መለያየት ያለ መከፋፈል፣ ያለ መጠፋፋት ያለ መቀላቀል በተዋሕዶ አንድ አካል 
አንድ ባሕርይ One Incarnate Nature of God the Word” ብለን በተዋሕዶ የምናምነውን ግን “ሞኖፊሳይትስ - 
Monophysites በሚል የተሳሳተ ቃል ስማችንንና ግብራችንን ሲያጠፉ ኖረዋል፡፡ እኛ ግን በተዋሕዶ የምናምን “ሚያፊዚት - 
Miaphysite” እንጂ “ሞኖፊዛይት” አይደለንም፡፡“Mono - physite ማለት ነጠላ አንድ ባሕርይ ማለት ሲሆን “Mia - 
physite ማለት ግን ከሁለት ነገሮች የተዋሐደ አንድ ማለት ነው። ለምሳሌ ሰው አንድ ነው፡ ሆኖም ግን አንድነቱ ነጠላ (Mono) 
አንድነት ሳይሆን ከነፍስ እና ከሥጋ ተዋሕዶ የተገኘ እንድነት (Mia) ነው፡፡ እኛ የምናምነው በቅዱስ መጽሐፍ የተገለጸውን፣ 
በሦስቱ ጉባኤያት የተብራራውን እና በታላቁ የተዋሕዶ ምሥጢር ጠበቃና ማኅተም በቅዱስ ቄርሎስ የቃልና የትስብእት ተዋሕዶ 
አካላዊም ባሕርያዊም ስለሆነ ከተዋሕዶ በኋላ ያለ መለያየትና ያለ መከፋፈል፣ ያለ መጠፋፋትና ያለ መቀላቀል አንድ ሥግው 
ቃል ( μια φύσις τou Θεού Λόγου  σεσάρκωμεvη - mia physis tou theou logo sesarkömenë - one 
(mia) nature of the Word of God Incarnate”) ብሎ የገለጸውን ነው::  
ሆኖም በየጽሑፎቻቸው ሁሉ በተዋሕዶ የምናምነውን ኦርቶዶክሳውያን እኛነታችንን የማይገልጽ ስም በመለጠፍ የራሳቸውን 
ንስጥሮሳዊ ይትበሃል ለመሸፈን ዛሬም ድረስ ዋናው መሣሪያቸው ስልታቸው አድርገው ይዘውት መገኘታቸውን ስናይ 
ግብዝነታቸው በእጅጉ ያሳዝናል፡፡ እኛን በምናምነው ጥርት ያለ የተዋሕዶ እምነትና ትምህርት መንቀፍና ስህተት ማግኘት 
ሳይቻላቸው ሲቀር የራሳቸውን ከመጽሐፍ ቅዱሳዊው እና ከአባቶች ትምህርት መውጣት ማሳየት ሲያቅታቸው እኛ ላይ እኛ 
የማናምነውንና ያልሆንነውን በግድ “ናችሁ” በማለት ሌላውም እንዲያ እንዲያስብ በማድረግ ሲያጭበረብሩ ኖረዋል፡፡ የጉዳዩ 
ጭብጥ ምንነት እንዳይፈተሽና ውስጠ ማንነታቸው እንዳይመረመርና ስህተታቸው እንዳይታወቅባቸው ለማድረግ ይህን 
የፕሮፓጋንዳ ስልት እስከ አሁንም ድረስ ለአንድ ሺህ አምስት መቶ ዓመታት ያለ መታከት እየተጠቀሙበት ይገኛሉ፡፡ 
እነዚህ ንስጥሮስ ዘመም ኬልቄዶናውያንና ከእነርሱ የተወለዱት ፕሮቴስታንቶች፣ እንዲሁም ልጆቻቸው ተሐድሶዎች ለቅዱስ 
ቄርሎስ ብዙም በጎ የሆነ አመለካከት የላቸውም፡፡ ለአብነትም የካቶሊክ ቤተ ክርስቲያን ሰብእናቸውና ድርጊቶቻቸው ብዙ 
ውዝግብ ለሚያስነሱ የተለያዩ ሰዎች ሳይቀር ከጥንት ጀምሮ ደስ ሲላት የቅድስና መዓርግ እየሰጠች የነበረች ሲሆን ዓምደ 
ሃይማኖት”፣ “ማኅተመ አበው” እየተባለ ለሚጠራውና ነገረ ተዋሕዶን ጥርትና ፍንትው አድርጎ ያስተማረውን ታላቁን ሊቅና 
አባት ቅዱስ ቄርሎስን ግን እንደ መምህርና አባት እንኳ እውቅና የሰጠችው ካረፈ (444 ዓ. ም.) ከአንድ ሺህ አራት መቶ ዓመት 
በላይ ቆይታ በ19ኛው መቶ ዓመት ማብቂያ ገደማ (በ1882 ዓ. ም. እ. ጎ. አ) ነው፡፡ ይህ በአጋጣሚ የሆነ ነው ሊባል ይቻል 
ይሆን? የቅዱስ ቄርሎስ ትምህርት ስህተታቸውንና ውስጠ ንስጥሮሳዊነታቸውን ስለሚጋልጥባቸው ነው፡፡ 
በተሐድሶዎችም ይህን ንስጥሮሳዊ አስተሳሰብ እናገኘዋለን፡፡ በአጠቃላይ የተሐድሶዎች አስተሳሰብና ትምህርት እንደ ሌጌዎን ያለ 
ነው፤ ከተለያዩ መናፍቃንና ኑፋቄዎቻቸው የተቃረመና የተቀየጠ ነው፡፡ 
ሄሊቪዲየስ (Helividius) 
ሄሊቪዲየስ በ4ኛው መቶ ዓመት የነበረ ሮማዊ ሲሆን ቅድስት ቤተ ክርስቲያን ከጌታችንና ከሐዋርያት ከተቀበለችው ተቃራኒ የሆነ 
“ድንግልና ሕይወት ምንም ጥቅም የለውም፣ ጋብቻ ከድንግልና ይበልጣል፣ ከዚህም የተነሣ እመቤታችን ቅድስት ድንግል 
ማርያምም ጌታችንን ከወለደች በኋላ ሌሎች ልጆችን ወልዳለች" የሚል አዲስና የፈጠራ ትምህርት ይዞ ብቅ ያለ መናፍቅ ነበር፡፡ 
በእርሱ የስህተት ትምህርት ላይ መልስ የጻፈው አባ ሄሮኒመስ (ጄሮም) የሄሊቪዲየስ ትምህርት ቤተ ክርስቲያን ሰምታው 
የማታውቀው እንግዳ ነገር መሆኑን ሲናገር “በቤተ ክርስቲያን ከሐዋርያት ጀምሮ ከነበረውና ካለው እውነት ጋር መታገል ምን 
ይጠቅምሃል? በቅዱሳት መጻሕፍት እንዲሁም ከእነርሱ በፊት በነበሩት አባቶች በእነ አግናጥዮስ፣ በእነ ፖሊካርፐስ፣ በእነ 
ሄሬኔዎስ፣ በእነ ዮስጢኖስ ሰማዕት፣ እና በሌሎችም ቀደምት አባቶቻችን ተሰምቶ የማያውቅ እንግዳ ነገርን ከየት አገኘኸው?” 
ሲል ይሞግተዋል፡፡ ሄሊቪዲየስ መልስ አልነበረውም፡፡ መጽሐፍ ቅዱስን በራሱ መንገድ አጣምሞ ከመተርጎም ውጭ ሄሊቪዲየስ 
ራሱ ለፈጠረው አዲስ አረዳድና ትምህርት ከእርሱ በፊት ከነበሩ የቤተ ክርስቲያን አባቶች አንድም ምስክር አልነበረውም፡፡ ይህም 
ቅዱሳት መጻሕፍትን መረዳት የሚገባው በራስ መንገድ ሳይሆን ቤተ ክርስቲያን በምታስተምረውና በምትረዳው መንገድ እንደ 
ሆነ፣ ሊሆን የሚገባውም ይህ መሆኑን ያስገነዝበናል፡፡ ሆኖም ግን ሄሊቪዲየስ ለተወሰነ ጊዜም ቢሆን ጥቂት ተከታዮችን አፍርቶ 
ነበር፡፡ ይህን የሄሊቪዲየስን ስህተት በተሐድሶዎች ውስጥም ተንሰራፍቶ እናገኘዋለን፡፡ 
ሄሊቪዲየስ የድንግልና ሕይወትን ከሥሩ ለማጥቃት የእመቤታችንን ዘለዓለማዊ ድንግልና ማጥቃት አዋጭ ስልት ነው ብሎ 
በማሰብ ከዚያ ጀመረ፡፡ አባ ጄሮም ትምህርቱ ኢመጽሐፍ ቅዱሳዊ መሆኑን በሚያሳይ መልኩ ጠንከር ያለ መልስ ጽፎበታል፡፡ 
ይህን የሄሊቪዲየስን ሃሳብ የያዙ ተሐድሶዎችም በዘመናችን “ቅንዓት አኃዞሙ ለሕዝብ አብዳን - ሰነፎች ሰዎችን ቅንዓት 
አቃጠላቸው” እንደ ተባለው የእመቤታችን የቅድስት ድንግል ማርያምን ድንግልና በእነርሱ ስም ማጥፋት የሚቀርና ክብሯ 
የሚቀንስ እየመሰላቸው በማጥላላት ላይ ይገኛሉ፡፡ ይህን የሄሊቪዲየስን አስተሳሰብ በአውሮፓ የተነሡት ተሐድሶዎች እንኳ 
ሁሉም አልተቀበሉትም ነበር፡፡ ለምሳሌም ማርቲን ሉተር እንኳ የእመቤታችንን ዘለዓለማዊ ድንግልና ከሚቃወሙት ጋር 
አይስማማም ነበር፡ በሀገራችን የተነሡት ተሐድሶዎች ደግሞ ከአባታቸው ከሉተር ላቅ ብለው በመገኘት እንደ ሄሊቪዲየስ ያለ 
አስተሳሰብ ያራምዳሉ፡፡ 
ጆቪኒያን (Jovinian) 
ጆቪኒያን በመጀመሪያ ሕይወቱ መጠን አለፍ በሆነ ጽኑ ብሕትውናና ትህርምት ታዋቂና ተደናቂ የነበረ ሮማዊ መነኩሴ ነበር፡፡ 
ሆኖም በአስተሳሰቡ እንዳሻኝ ማሰብ እችላለሁ፣ ነጻ ሰው ነኝ ባይ ዓይነት ሰው ስለ ነበር ቀስ በቀስ በሂደት ተሸርሽሮ አለቀና ወደ 
ኋላ ላይ የምንኩስና አርማውን አወላልቆ እንደ ማንኛውም ሰው መኖር ጀመረ፡፡ የተለያዩ ባእድ ትምህርቶችንም ማስተማር 
ጀመረ፡፡ ከእነዚህም መካከል፡- 
(1) ያገባች ሴትም ሆነች በድንግልና የኖረች ሴት በእግዚአብሔር ዘንድ ምንም ልዩነት የላቸውም፣ 
(2) መብላትም ሆነ መጾም አንዳችም ልዩነት የለውም 
(3) በመንፈስም ሆነ በውኃ የተጠመቀ ሰው ኃጢአት ሊሠራ አይችልም፣ 
(4) ሁሉም ኃጢአት እኩል ነው፣ 
(5) በሚመጣው ዓለም ያለው ቅጣትም ሆነ ክብር ለሁሉም አንድ ዓይነት (እኩል) ነው' 
(6) እመቤታችን ጌታን ስትፀንሰው ድንግል ነበረች ስትወልደው ግን አይደለችም የሚሉ አስተምህሮዎች ነበሩ፡፡ 
ከዚያ በኋላም ጌጠኛ ልብስ መልበስና መኩነስነስ ያዘወትር ነበር፡፡ በ390 ዓ. ም. ገደማ ምንኩስናንና የድንግልና ሕይወትን 
የሚነቅፍ መጽሐፍ ጽፎ ነበር፡፡ መጀመሪያ ላይ ጆቪኒያን በ390 ዓ. ም. በሮም በተካሄደ ጉባኤ (ሲኖዶስ) ላይ ከስምንት ግብረ 
አበሮቹና ተከታዮቹ ጋር ተወገዘ፡፡ በመቀጠልም ለቅዱስ አምብሮስ ለማስረዳትና ከግዝቱ ያስፈታው ዘንድ ለመለመን ወደ ሚላን 
ሄደ፡፡ ሆኖም የሚላኑ ጳጳስ የነበረው ቅዱስ አምብሮስ ጆቪኒያንን ከነትምህርቱ በድጋሚ አወገዘው፡፡ ሆኖም በሚላን የነበሩ 
ከጆቪኒያን ጋር ተመሳሳይ አቋም የነበራቸው ሁለት መነኰሳት ነበሩና እነዚያ ከጎኑ ለመሰለፍና ጆቪኒያንን ለመደገፍ ሞከሩ፡12 
ጆቪኒያን በዘመኑ የነበረውን ፖለቲካዊ ትኩሳትና ሁኔታ በመጠቀም ዓላማውን ለማሳካት ከፍተኛ ጥረት ያደርግ ነበር፡፡ ጆቪኒያን 
ኑፋቄውን ለማስፋፋት እየጣረ ባለበት በዚያን ጊዜ ምሥራቁንና ምዕራቡን የሮማ ግዛት አንድ ላይ ጠቅልሎ እየገዛ በነበረው 
በታላቁ ንጉሥ በቴዎዶስዮስ ላይ መንግሥቱን ለመቀማት የተነሣ አውጌንዮስ የተባለ ሰው ነበር፡፡ አውጌንዮስ በደጋፊዎቹ 
ወታደሮች ንጉሥ ተብሎ ተሰይሞም ነበር፡፡ አውጌንዮስ ከቀናኝና ቴዎዶስዮስን ድል አድርጌ ከነገሥሁ የጥንቱ የሮማ አማልክት 
እንደ ቀድሞው ዘመን ልማድ እንዲመለኩና መሥዋዕት እንዲቀርብላቸው አደርጋለሁ" የሚል ቃል ለሮማውያን ገብቶላቸው 
ነበር፡፡ ያን ጊዜ ፍቅረ ጣዖት ያልወጣላቸውና በክርስትና መስፋፋት ውስጣቸው ሲበሳጭ የነበሩ መፍቀርያነ ጣዖታት ሰዎች ከጎኑ 
ተሰለፉ፡፡ 
አውጌንዮስም የአሕዛብ ጣዖታት አምላኪዎች ተወርሶባቸው የነበረውን ቤተ መቅደስና ንብረት መለሰላቸው፡፡ አብሮ ለጳጳሳትም 
ስጦታ ሰጣቸው፡፡ በክርስትና መስፋፋት ፈርሰውና ተትተው የነበሩ የተለያዩ ጣዖታት እንደገና እንዲሠሩና መሥዋዕት 
እንዲቀርብላቸው ማድረግ ጀመረ፡፡ በዚህ ሁሉ ድርጊቱ የሚላኑ ታላቅ አባት ቅዱስ አምብሮስ እውቅና እንዲሰጠው ደጋግሞ 
ቢለምነውም ቅዱስ አምብሮስ ክርስትናን እየተዋጋ ካለ ሰው ጋር አንዳችም ኅብረት አይኖረኝም በማለት ምንም እውቅና 
ሳይሰጠው ቀረ፡፡ ሊገናኘው እርሱ ወደ ነበረበት ቦታ ሲመጣም ጥሎት ወደ ሌላ ቦታ ሄደ፡፡ 
ጆቪኒያን እንዲህ ባለው ሁኔታ ውስጥ ነበር አፍቃሬ ጣዖታት ጸላኤ ክርስቶስ በሆነው በአውጌንዮስ ለመጠቀምና ዓላማውን 
ለማስፋፋት የወሰነው፡፡ የቤተ ክርስቲያን ጠላቶች ከክርስትና ጠላቶች ጋር ማበራቸውና ዓላማቸውን ለማስፈጸም ቤተ 
ክርስቲያንን ከሚጠሏትና በግልጽም ሆነ በስውር ከሚያሳድዷት አካላት ጋር ማበራቸው የነበረ ነገር ነው:: ግርግር ይመቻቸዋልና 
በዚያ ለመጠቀም ይመኛሉ፡፡ ሆኖም አውጌንዮስ በ393 ዓ. ም. በተካሄደ ጦርነት በቴዎዶስዮስ ተሸነፈ፣ እርሱም ተገደለ፡፡ በእርሱ 
ላይ ተስፋ አድርጎ የነበረው ጆቪኒያንም ቤተ ክርስቲያንን የማወክ ተስፋው አብሮ ሞተ፡፡ 
አውጌንዮስ ከቴዎዶስዮስ ጋር ሊዋጋ ወደ ነበረው ጦርነት እየሄደ ሳለ ከነጦር አዛዦቹ በድል ሲመለሱ “ሚላን የነበረውን ታላቅ 
ቤተ ክርስቲያን ወደ እህል ጎተራነት እንለውጠዋለን፣ ካህናትንም በውትድርና እንዲያገለግሉ እናደርጋቸዋለን ብለው ዝተው 
ነበር፡፡ ከቆስጠንጢኖስ ጀምሮ የጦር ሠራዊቱ ዓርማ የነበረውን የክርስቶስ መስቀል በጣዖት ምልክት ቀየሩት፡ 
ቴዎዶስዮስ ደግሞ በጸሎትና በምህላ እግዚአብሔር በእነዚህ ጸረ ክርስቶስ መፍቀርያነ ጣዖት ላይ ድል ይሰጠው ዘንድ አጥብቆ 
አምላኩን ይማጸን ነበር፣ ክርስቲያኖችም እንዲሁ ከእርሱ ጋር፡፡ አቂላ (Aquileia - ጣሊያን ሀገር ውስጥ) በተባለችው ቦታ ላይ 
በተደረገው ጦርነት የዛቱት አውጌንዮስና ጀነራሎቹ ሁሉም የተገደሉት ተገደሉ፣ ሌሎችም ራሳቸውን አጠፉ፡፡ ንጽሕናንና ገዳማዊ 
ሕይወትን ይጠሉ የነበሩት፣ ከመምለክያነ ጣዖታት ከእነ አውጌንዮስና ዘውጎቻቸው ጋር ተባብረው ቤተ ክርስቲያንን በጋራ 
ለማጥቃት ተነሥተው የነበሩት የእነ ጆቪኒያን ምኞትም በአጭሩ ተቀጨ፡፡ 
በዚያን ዘመን የነበሩ ክርስቲያኖች ጆቪኒያንን “የክርስቲያኖች ኤፒኩረስ" ይሉት ነበር (ኤፒኩረስ የተባለው ግሪካዊ ፈላስፋ ዋናው 
የሰው ሕይወት ዓላማ (ግብ) በዚህ ዓለም ማግኘት የሚችለውን ያህል ደስታ ማግኘት ነው ይል የነበረ ፈላስፋ ነበር)፡፡ቅዱስ 
ጄሮምም (አባ ሄሮኒመስ ጆቪኒያንን “የጥፋት ባሪያ፣ ከሰማይ ይልቅ መሬትን የመረጠ፣ ከቅድስና ይልቅ ርኩሰትን፣ ከክርስቶስ 
ይልቅ ከርሱን የመረጠ የክርስቲያን ኤፒኩሪያን” ይለዋል፡፡ ጆቪኒያን ራሳቸውን በድንግልና ለመኖር ለእግዚአብሔር የሰጡ 
ደናግላንን ብጽዓታቸውንና የኖሩበትን ሕይወታቸውን ትተው ባል እንዲያገቡ ይገፋፋቸውና ይሰብካቸው ነበር፡፡ ከአይሁድነት 
ወደ ፕሮቴስታንትነት የተለወጠውና በቤተ ክርስቲያን ታሪክ ላይ ሰፊ ምርምርና ጥናት ያደረገው ኒያንደር የተባለው ሰው 
ጆቪኒያንን ከሉተር ጋር ያነጻጽረዋል (ያመሳሰለዋል)፤ ምክንያቱም ሁለቱም ጠንካራ የሆነ ጸረ ምንኵስናና ጸረ ገዳማዊ ሕይወት 
አቋም ያሳደሩትና ያራመዱት መነኰሳት ሳሉ በራሳቸው ሕይወት ካሳለፉት ሁኔታ አንጻር ስለ ነበር ነው፡፡ ሁለቱም ምንኩስና ስለ 
ከበዳቸውና በጀመሩት የሕይወት መንገድ መቀጠል ስላስቸገራቸው ያን ሕይወት መንቀፍና አምርረው መጥላት፣ ከዚያም ጸረ 
ምንኩስናና አጠቃላይ አዲስ የሆነ የራሳቸውን መንገድ መቀየስ ጀመሩ:: የጆቪኒያንን ትምህርት የተቀበሉ በሮም የነበሩ አንዳንድ 
መነኰሳትና መነኮሳዪያት ምንኩስናቸውን እየተው ማግባት ጀምረው ነበር፡፡ 
ቪጂላንቲየስ (Vigilantius) 
ቪጂላንቲየስ በ4ኛው መቶ ዓመት ማብቂያና በ5ኛው መጀመሪያ ላይ የነበረ ቄስ ሲሆን ዋና ተቃውሞውም በሌሊት በቤተ 
ክርስቲያን የሚደረጉ የሊጦን፣ የማኅሌት እና የመሳሰሉትን ጸሎታት (Vigils) ማድረግን አጥብቆ ይቃወም ነበር፡፡ አባ ሄሮኒመስ 
ቪጂላንቲየስን ግብሩ እንደ ስሙ ሳይሆን በተቃራኒው ስለሆነ “ቪጂላንቲየስ - Vigilantius - ትጉሁ" መባሉ ቀርቶ 
“ዶርሚቲያኖስ Dormitianus - እንቅልፋሙ” ቢባል ይሻላል ያለው ለዚህ ነበር፡፡ ከዚህም ጋር ለፀጽመ ቅዱሳን ክብር 
መስጠትን ይቃወም ነበር፡፡ ክርስቲያኖችን “ዐጽም አምላኪዎች”፣ “መተተኞች” እንዲሁም “ጣዖት አምላኪዎች” እያለ 
ይሰድባቸው ነበር፡፡ 
ቪጂላንቲየስ በቤተ ክርስቲያን ውስጥ የማታና የሌሊት ጸሎት ማድረግን ኣምርሮ ይነቅፍ ነበር፡፡ ከዚሀም ጋር ጾምን፣ ራስን 
መግዛትን፣ ድንግልናን፣ ንጽሕናን ሁሉ ይነቅፍና ይዘልፍ ነበር፡፡ ቅዱሳን የጾሟቸውን ኣጽዋማት ይቃወም ነበር፡፡ መዝሙረ ዳዊት 
መጸለይ (መደገም) ያለበትም የተድላና የደስታ ቀናት በሆኑ በዓላት ቀን ብቻ መሆን አለበት ይል ነበር፡፡ 
አርዮስ ዘሴባስቴ (Arius of Sebaste) 
ይህ አርዮስ ሌላ አርዮስ ሲሆን በፖንተስ ኤዎስጣቴዎስ ከተባለው የሴባስቴ ጳጳስ ጋር የነበረ ካህን ነበር፡፡ መጀመሪያ ላይ 
በ360ዎቹ ዓ. ም. ገደማ የኤዎስጣቴዎስ ዘሴባስቴ የብሕትውና እንቅስቃሲ አካል ነበር፣ እርሱ ራሱም ተሐራሚ ባሕታዊ ነበር፡፡ 
ሆኖም ወደ ኋላ ላይ ጾምን እና በዓመቱ ውስጥ ክርስቲያኖች ሁሉ በአንድነት የሚጾሙበት የታወቀ የጾም ጊዜ መኖሩን ይቃወም 
ነበር፡፡ እርሱና ተከታዮቹ በሰሙነ ሕማማት መጾምን ይቃወሙ ነበር፡፡ ሆኖም በሰንበተ ክርስቲያን በፈቃዳቸው ይጾሙ ነበር፡፡ 
እንዲሁም የአይሁዳውያን ተረፍ ነው በማለት የትንሣኤን በዓል ማክበርን ይቃወም ነበር፡፡ እንዲሁም ለሙታን ጸሎት 
ማድረግንም ይቃወም ነበር፡፡ ቅዱስ ኤጲፋንዮስ ደግሞ አርዮሳዊም ነበር ይለዋል፡፡ 
ማርቲን ሉተር 
በ16ኛው መቶ ዓመት በምድረ አውሮፓ የካቶሊክ ቤተ ክርስቲያንን በመቃወምና በመገንጠል የፕሮቴስታንቲዝምን እንቅስቃሴ 
ያስከተለውን የማርቲን ሉተርን አስተምህሯዊ፣ ታሪካዊ እና ፖለቲካዊ ዳራዎችና ምንነቶች እዚህ ላይ በዝርዝርና በጥልቀት 
ባንመለከተቻውም መሠረታዊ የሆኑትን ጉዳዮች ብቻ በአጭሩ አንሥተናቸው እናልፋለን፡፡ ይህም ሉተርና እንቅስቃሴው ከራሱ 
ግለሰባዊ ሰብእና ባሻገር በነበረበት ዘመን የነበሩት ሃይማኖታዊ፣ ፖለቲካዊ እና ማኅበረሰባዊ ነባራዊ ሁኔታዎች ዳራ የተፈጠሩ 
በመሆናቸው ነው፡፡ ሰብእናውም ከእነዚህ ነገሮች ተለይቶ ሊታይ አይቻልም፡፡ 
በነገረ ሃይማኖታዊ ጉዳዮች ከእነ ልዮን ጀምሮ በይፋ እውነትን በመግፋት ጉዞዋን የጀመረችው የካቶሊክ ቤተ ክርስቲያን 
ከሐዋርያት ትምህርት እየወጣችና እየራቀች የፖፑን የበላይነትና አይሳሳቴነት ዋና ጉዳይዋና ትኩረቷ አድርጋ እየያዘች የመጣችውና 
በኬልቄዶን ጉባኤ በይፋ ከተቀበለችው ንስጥሮሳዊ "ከተዋሕዶ በኋላ ሁለት ባሕርይ” ትምህርት በተጨማሪ በየጊዜዉ የተለያዩ 
የስህተት ትምህርቶችን መጨመሯን ቀጠለች፡፡ ከእነዚህ ከጨመረቻቸው ስህተቶች መካከልም “መንፈስ ቅዱስ ከወልድም 
ይሠርፃል የሚል፣ “ፖፑ አይሳሳትም፡ የክርስቶስ እንደራሴ ነው” የሚል፣ “ከሞት በኋላ መካነ ንስሐ የሚባል የተለየ ቦታ አለ” 
የሚል፣ እንዲሁም በጸጋ የከበሩ ቅዱሳን ያ ጸጋቸው ከእነርሱ መዳን አልፎ ለሌሎችም ሊተርፍና በድኅነት ጉዞ ላሉት 
ሊተርፋቸውና ሊረዳቸው ስለሚችል (“Treasury of merits) ያንን ለሚያስፈልገው ለሌላ ሰዉ ሊሰጡት ይችላል የሚሉት 
ይገኙባቸዋል፡፡ 
ይህ በመጨረሻ የተገለጸው አስተሳሰብና ልማድ ደግሞ በቀላሉ ወደ ስህተት ሊያመራና አላግባብ ሊተረጎም የሚችል ነገር ስለ 
ነበር ችግሩ በተግባር መከሰት ጀመረ፡፡ ፖፑ የክርስቶስ እንደራሴ ስለሆነና የመንግሥተ ሰማያት ቁልፍ ስላለው የእነዚህን ጸጋዎች 
(“merits”) ከአንዱ ለሌላው መተላለፋ በተመለከተ ሥልጣኑ ያለው እርሱ ነው ይሉ ጀመር፡፡” እነዚህን ጸጋዎች (“merits”) 
ወደሚያስፈልገው ሰው የማስተላለፉ ሂደት ነበር “የሥርየት ካርድ - indulgence” የሚባለው፡፡ ከዚህም የተነሣ በዘመኑ 
የነበረው የካቶሊክ ቤተ ክርስቲያን ፖፕ በጣም ታላቅ የሆነ ቤተ ክርስቲያን ለመሥራት በሚል ብዙ ገንዘብ ለማግኘት ከነበረው 
ከፍተኛ ፍላጎት ጋር ተዳምሮ ይህ ሁኔታ የሥርየት ካርድ መሸጥ እስከ መጀመር የደረሰ የተወሳሰበ ችግር ውስጥ እንድትገባ 
አደረጋት፡፡ ይህ የቅዱሳን የተትረፈረፈ ጸጋ የሚሉት ነገር በላቲን ቤተ ክርስቲያን ብቻ የተፈጠረ እንጂ በምሥራቃውያን 
(በኦርቶዶክሳውያን በምሥራቅ ኦርቶዶክስም ሆነ በኦሬንታል ኦርቶዶክስ) ዘንድ ግን እንዲህ ያለ ነገር ፈጽሞ የለም፡፡ ሉተር ሲነሣ 
ባደገባትና በኖረባት የካቶሊክ ቤተ ክርስቲያን እነዚህ ሁሉ ነገሮች ከፊቱ ነበሩ፡፡ ሉተር በዚህ ዓይነት ሁኔታ ላይ የነበረችው 
የካቶሊክ ቤተ ክርስቲያን መነኩሴ ነበር፡፡  
በዘመነ ሉተር በማኅበረሰባዊውና በፖለቲካዊው ሁኔታ የነበረው ነገር በጣም ሰፊና ውስብስብ ስለሆነ እዚህ ላይ ማንሣት ቦታው 
አይደለም፡፡ በአጠቃላይ ግን በአውሮፓ የጥንቶቹን የቄሣሮች ቦታ ይዛ ነገሥታትን በየሀገሩ ስታነግሥና ስትሽር፣ ግብር 
ስታስገብርና እንዳሻት ስትፈልጥና ስትቆርጥ ከነበረችው የሮማ ካቶሊክ ቤተ ክርስቲያን ተጽእኖ ነጻ የመሆንና ያለ መገበር ብሄራዊ 
ስሜቶች በየሀገራቱ በተለይ ደግሞ በሰሜኑ የአውሮፓ ክፍል በየጊዜው እያደገ ነበር፡፡ ሉተር ሲነሣ ይህ ፖለቲካዊ ትኩሳት በአገሩ 
በጀርመንና በሌሎችም አገሮች ተቀጣጥሎ የነበረበት ወቅት ስለ ነበር ሉተር እነዚያን ብሔራዊ ስሜቶችና ትኩሳቶች ለመጠቀም 
ክብሪት መጫር ብቻ በቂው ነበር፤ አደረገውም፡፡ በተቃራኒው የሮማ ካቶሊክ ቤተ ክርስቲያን ደግሞ በሕዝቡ ደረጃ ምን እየሆነ 
እንደ ሆነና ተገቢው መፍትሔ ካልተበጀለት በስተቀር ምን አደጋ ሊያስከትል እንደሚችል ማሰብ በማይችሉና በማይፈልጉ፣ 
እንዲሁም በሕዝቡ ዘንድ ስለ ነበረው ተጨባጭ ሁኔታ እውቀቱም፣ ለማወቅ ፍላጎቱም ባልነበራቸው ፓፓዎችና ግብረ አበሮች 
የምትመራ ተቋም ነበረች፡፡ 
በእንዲህ ዓይነት ሁኔታ ላይ የነበረችው የካቶሊክ ቤተ ክርስቲያን መነኩሴ የነበረው ማርቲን ሉተር ወደ ምንኩስና ሕይወት የገባው 
አስቦበት ሳይሆን በድንገተኛ ክስተት ተነሥቶ በወሰነው ውሳኔ ነበር፡፡ ቤተሰቦቹን ጠይቆ ወደ ተማረበት ዩኒቨርሲቲ እየተመለሰ 
መንገድ ላይ ሳለ በድንገት መብረቅ ከፊቱ ላይ ወደቀበት:: ከመደንገጡና በጣም ከመፍራቱ የተነሣ ወደ ቅድስት ሐና ጮኸ፡ ከዚያ 
መዓት ቢተርፍ መነኩሴ እንደሚሆን ቃል ገባ (ተሳለ)፡፡ ከዚህም በተጨማሪ ከዚያው ጊዜ ቀጥሎ የሚወደው ጓደኛው በድንገት 
ስለ ሞተበት በእጅጉ አዝኖ ነበር፡፡ በስእለቱ መሠረት እንዲሁም በጓደኛው ሞት ከደረሰበት ሐዘን የተነሣ በ22 ዓመቱ ገዳም ገብቶ 
መነኮሰ፡፡ ሆኖም አውጥቶና አውርዶ አስቦበት በዓላማ ሳይሆን እንዲሁ በድንገት የገባበት የምንኩስና ሕይወት እየከበደው መጣ፤ 
በየጊዜውም ጭንቀት የማይለየው ሰው ሆነ፡፡ ኋላ ላይም ሉተር ራሱ ይህ ውሳኔው ድንገተኛና በፍርሃት ላይ የተመሠረተ እንደ 
ነበር “ገዳም የገባሁትና መነኩሴ የሆንኩት አስቤበትና ፈልጌ ሳይሆን በድንገትና በፍርሃት በተፈጠረብኝ ሁኔታ ነበር” ሲል 
ተናግሯል፡፡ 
በሕይወቱ የሚያስጨንቀውም ከእግዚአብሔር መሐሪነትና ፍቅር ይልቅ የእግዚአብሔር ገናናነትና ፈራጅነት ስለ ነበር እርሱ 
ያለበትን ሁኔታ እያሰበ ኃጢአተኛ ሰው ገናና በሆነው በእግዚአብሔር ፊት ሊቀርብ የሚችለው እንዴት እንደሆነ በማሰብ ይጨነቅ 
ነበር፡፡ መነኩሴው ማርቲን ሉተር በገዳም ሳለ መንፈሳዊ አባቱ ለነበረው ስታውፒትዝ በየጊዜው በቶሎ በቶሎ እየሄደ ጭንቀቱን 
ይነግረው ነበር፡፡ መንፈሳዊ አባቱም በሉተር ሁኔታ በጣም ግራ ይጋባና ይቸገር ነበር፡፡ በአንድ ወቅት ሉተርን “በአንተ ላይ 
እግዚአብሔር የተቆጣ ሳይሆን ይልቁንስ በእግዚአብሔር ላይ እየተቆጣህ ያለኸው አንተ ነህ” ብሎታል፡፡ አባቱ የሉተር አእምሮ 
የሚያብሰለስለው የእግዚአብሔርን ቸርነትና ፍቅር ወደ ጎን ትቶ ስለ ኃጢአትና ቅጣት ብቻ መሆኑ የሥነ ልቡና ችግር ያለበትና 
የታመመች ነፍስ ምልክት መሆኑን ይመለከት ነበር፡፡ 
ሉተርም በየጊዜው ጭንቀቱ እየባሰበት ሄደ፡፡ ሌሊት ያቃዠው ነበር፣ በነፋስ ድምጽ ሳይቀር ይርበተበትና ይፈራ ነበር፡፡ አባቱ 
ስታውፒትዝ ሉተርን ከዚህ ችግሩ ለመርዳት ያደረገው ጥረት ሁሉ መፍትሔ አላስገኘም፡፡ ሉተርም ተስፋ ወደ መቁረጥ ሄደ፡፡ 
ስታውፒትዝ ለሉተር በየጊዜው ጥሩ ምክር ይሰጠው ነበር፡፡ መንፈሳዊ ሕይወትን እያወሳሰበውና ከሚገባው በላይ እያከበደው 
ያለው ራሱ መሆኑንና ዋናው የሚያስፈልገው ነገር እግዚአብሔርን መውደድ (ፍቅረ እግዚአብሔር) መሆኑን ይነግረው ነበር፡፡ 
ለሉተር ገናና የሆነ እግዚአብሔር ኃጢአተኛና ደካማ የሆነን ሰው እንዴት ሊወደው እንደሚችል ማሰብ ወይም መረዳት አልቻለም 
ነበር፤ ከዚህም ጋር ደካማና ኃጢአተኛ የሆነው ሰው እግዚአብሔርን እንዴት ሊወድ እንደሚችል መረዳት ኣልቻለም ነበር፡፡ 
ለእርሱ የሚታየው የእግዚአብሔር ፈራጅነቱና ኃጢአተኛን ተጸያፊነቱ ነበር፡፡ 
በዚህ አስተሳሰቡና ተስፋ መቁረጡ ላይ እያለ የአውግስጢኖስን የቅድመ ምርጫ (ውሳኔ) እና የጥንተ አብሶ አስተምህሮ አነበበ፡፡ 
የአውግስጢኖስ የቅድመ ምርጫ አስተምሀሮ በአጭሩ የሰው ልጅ ሁሉ በጥንተ አብሶ የተበከለ ስለሆነ ማንም ለዘለዓለማዊ 
ሕይወት የበቃ ሊሆን አይችልም፡፡ ስለዚህ ሁሉም ሰው ከኃጢአተኛነቱ የተነሣ ቅጣት ይገባዋል፡፡ ሆኖም እግዚኣብሔር 
በማይመረመር ውሳኔው የተወሰኑትን ሰዎች ይድኑ ዘንድ ለሕይወት አስቀድሞ መርጧቸዋል፡፡ የዘለዓለም ሕይወትን የሚያገኙት 
እነዚያ እግዚአብሔር አስቀድሞ ለዚሁ የመረጣቸውና የወሰናቸው ብቻ ናቸው የሚል ነው፡፡ ሉተር ይህን ማንበቡ ደግሞ 
ምናልባት እኔም ለመዳን ካልተመረጡትና ከሚኰነኑት መካከል ብሆንስ የሚል ጭንቀትና ተስፋ መቁረጥ ፈጠረበት፡፡ የሚድኑት 
አስቀድመው የተመረጡት ብቻ ከሆኑ እኔ ሊድኑ ከተመረጡት ባልሆንስ? በሚል፣ ይልቁንም ለኩነኔ ከተወሰነባቸው እንዳልሆን 
በሚል ጭንቀቱና ተስፋ መቁረጡ ተባባሰ፡፡ በዚህም በየጊዜው ከተስፋ መቁረጥ ወደ ባሰ ተስፋ መቁረጥ እየተሸጋግረ ሄደ፡፡ 
በእንዲያ ዓይነት ሁኔታ ላይ የነበረው ሉተር መጽሐፍ ቅዱስን እንደገና ማንበብና በራሱ መንገድ ለመረዳትና አዲስ አስተምህሮና 
አተረጓጎም ይዞ ብቅ ወደ ማለት የሄደው ከዚህ በኋላ ነበር፡፡ በጭንቀት፣ በቅዠትና በተስፋ መቁረጥ ውስጥ ሲናጥ የነበረው 
የሉተር አእምሮ ከዚያ ይገላግለኛል ያለውን “መዳን በእምነት ብቻ የሚል አዲስና እንግዳ ትምህርት ይዞ ብቅ አለ፡፡ ይህም እኔ 
ምግባሬ ምንም ይሁን ምን በማመን ብቻ እድናለሁ የሚል ከጭንቀቱ የመገላገያ መንገድ ለራሱ “ማዘጋጀቱ ነበር፡፡ በመጽሐፍ 
ቅዱስ ያለው በእምነት መዳን” የሚል እንጂ “መዳን በእምነት ብቻ ነው የሚል አንዳችም ጥቅስ የለም፡፡ ሆኖም ሉተር ለራሱ 
አስተሳሰብ እንዲመቸው ለማድረግ ሲል “በእምነት መዳን" በሚለው የመጽሐፍ ቅዱስ ቃል ውስጥ “ብቻ” የሚል የራሱን 
የፈጠራ ቃል ጨመረበት፡፡ የዚህ ቃል መጨመር የሚያመጣው የሃሳብ ልዩነት እጅግ መሠረታዊ ነው፡፡ 
ሰው እንዴት እንደሚድን ሲናገርም ራሱ ሰው ምንም ነገር የማያደርግበት በራሱ መዳን ውስጥ ድርሻና ሱታፌ የሌለውና እንደ 
ግኡዝ ነገር ከውጭ ብቻ የሚመጣበትና በላዩ ላይ የሚጫንበት (Passive) “መዳን” እንደሆነ አድርጎ ያስተምር ነበር፡፡ ይህም 
ነጻ ተደርጎ በተፈጠረው በሰው ልጅ ላይ እግዚአብሔር ያደረገው ማዳን ሳይሆን የሉተር ቅዠት የፈጠረው ነጻነት በሌላቸው 
በግኡዛዊ ፍጥረታት ላይ እንደሚፈጸም ዓይነት ድርጊት ነው፡፡ ይህን አዲስ የፈጠራ አተረጓጎሙንም ሲገልጽ “There is a 
totally other face of the entire Scripture showed itself to me ... ቀድሞ ያልታየ ፈጽሞ አዲስ የሆነ ሌላ 
የመጽሐፍ ቅዱስ ገጽታ ለእኔ ታየኝ” ብሏል፡፡ 
በአጠቃላይ ሉተር ከመጽሐፍ ቅዱስና ከቀደምት አባቶች ጀምሮ በቤተ ክርስቲያን ከሚታመነው ልዩና ተቃራኒ የሆነ ትምህርት 
“ፈጠረ”፡፡ የሐዋርያው የቅዱስ ጳውሎስን ትምህርት በትክክል የተረዳሁት እኔ ብቻ ነኝ፣ ከእኔ በፊት የነበሩት ማንም በሏቸው 
ማን እንደ እኔ አልተረዱትም ይል ጀመር፡፡ 
ከእርሱ አረዳድና አተረጓጎም በስተቀር ከቀደሙ አባቶች ማንንም ቢሆን እንዳይቀበሉ ተከታዮቹን በጥብቅ ኣሳሰበ፤ እንዲህ ሲል፡- 
“እነዚህን ቃላትና ሐረጎች የቅዱስ ጳውሎስን እንደዚህ ያለ ትርጉም ካልሰጠናቸው በስተቀር የጳውሎስን የሮሜ መልእክትም ሆነ 
ሌላውን መጽሐፍ ቅዱስ ፈጽማችሁ ልትረዱት አትችሉም፡፡ ስለዚህ እነዚህን ቃላትና ሐረጎች እኔ ኩተረዳሁበትና ከተረጎምኩበት 
በተቃራኒ ከተረዱና ከተረጎሙ መምህራን ማንም ይሁኑ ማን፣ ጄሮምም ሆነ አውግስጢኖስ፣ አምብሮስም ሆነ አርጌንስ ወይም 
ከእነርሱ የበለጠ የተከበረ የምትሉትም ቢሆን፣ ብቻ ሌላ ማንም በሉት ማን፣ ከእርሱ ተጠንቀቁ፡፡ 
ሆኖም ይህን አዲስ አረዳድና መገለጥ ያለውን አዲስ ትምህርቱን ወዲያውኑ ይፋ አደረገም፤ ምቹ የሆነ ፖለቲካዊና ማኀበረሰባዊ 
ጊዜውን ጠበቀ እንጂ፡፡ ትክክለኛ ጊዜው ነው ብሎ ሲያስብና ጉዳዩ ተራውን ሰው ሳይቀር ያካተተ እንቅስቃሴ ወደ መሆን 
በተሸጋግረ ጊዜ በይፋ 95ቱ መግለጫዎች (Ninety-Five Theses) በሚል በዊተንበርግ (Wittenberg) በይፋ ለጠፋቸው:: 
የካቶሊክ መነኩሴ የነበረው ማርቲን ሉተር ምንኩስናውን ትቶ ገዳማዊ ሕይወታቸውን እንዲተው ካሳመናቸው አሥራ ሁለት 
(12) መነኮሳዪያት መካከል አንዷ የነበረችውን ካታሪና የተባለችውን በ41 ዓመቱ አገባ፡፡ ማግባቱም የፕሮቴስታንቲዝም አራማጅ 
ከነበሩት ጓደኞቹ ሳይቀር አግራሞትንና ነቀፌታን አስከትሎበታል፡፡ የተሐድሶ እንቅስቃሴውን ከጀመረ በኋላ እንኳ ለአንድ 
ጓደኛው በጻፈው ደብዳቤ ላይ “መቼም ቢሆን ሚስት አላገባም፡፡ ይህን የምለው ግን የሥጋዊ ፈቃድ ስሜት ስለሌለኝ አይደለም 
(እንጨት ወይም ድንጋይ አይደለሁምና)፣ ሆኖም ግን አእምሮዬ ከጋብቻ የራቀ ነው፣ ምክንያቱም በየቀኑ አንድ ቀን የመናፍቅ 
ሞት ሊደርስብኝ እንደሚችል ስለምጠብቅ ነው” ብሎ ነበር፡፡ ካገባ በኋላ ሌሎችም የእርሱን አርአያ እንዲከተሉና ምንኩስናን 
እየጣሉ እንዲያገቡ ያስተምርና ምንኩስናን በመንቀፍ እንዲጠሉት የማድረግ ዘመቻውን በከፍተኛ ሁኔታ ያካሂድ ነበር፡፡ 
ሉተር “መዳን በእምነት ብቻ ነው” ከሚለውና ከግኡዛዊ የመዳን ትምህርቱ በተጨማሪ የቅዱስ ቁርባንን አማናዊ መሥዋዕትነት 
(መታሰቢያ ብቻ ነው በማለት) እና ለሙታን የሚደረግ ጸሎትን (መጀመሪያ ላይ በተወሰነ መጠን ያስፈልጋል ይል ነበር) 
ተቃወመ፡፡ እንዲሁም የገብቶ ወጦች (Apostates) ዋና መገለጫ እንደ መሆኑ ቀድሞ የነበረበትን የምንኵስናና የገዳማዊ 
ሕይወት በየጽሑፎቹ ሁሉና ባገኛቸው አጋጣሚዎች ሁሉ በጣም አድርጎ ይወቅስና ይዘልፍ ነበር፡፡ ከዚህም ጋር በክርስትና 
ያለውን ገዳማዊ ሕይወት ከኦሪት ሕግና ሥራ ጋር አንድ እያደረገ ለማሳየት በዓቅሙ ሁሉ ታግሏል፡፡ 
ሉተር ስለ ቤተ ክርስቲያን ታሪክና ስለ ቀደምት አበው አስተምህሮ፣ እንዲሁም ከሮማ ካቶሊክ ቤተ ክርስቲያን ውጭ ስለ ነበረው 
ኦርቶዶክሳዊ አስተምህሮና ገዳማዊ ሕይወት የነበረው እውቀት በእጅጉ ደካማ ነበር፡፡ ከቀደምት አባቶች አብዝቶና ደጋግሞ 
ያነበበው አውግስጢኖስን ነበር፡፡ ትምህርታቸውን ያነበባቸው ቀደምት አባቶች በጣም ጥቂቶችና ከእነዚያም በጣም ውስን 
ድርሰቶቻቸውን ብቻ ቢሆንም ሉተር ስለ ቀደምት አባቶች ካነበበውና ካወቀው በላይ ብዙ ብሏል፡፡ ስለ ቅዱስ አግናጥዮስ፣ ስለ 
ቅዱስ ሄሬኔዎስ፣ ስለ ቅዱስ ኤጲፋንዮስ ወዘተ አንዳችም አያውቅም ነበር፡፡ ታላላቆቹን አባቶች ከእርሱ የተለየ አስተምህሮ ስለ 
ነበራቸውና እርሱን የሚደግፍ ነገር ስላልነበራቸው ብቻ ሲዘልፋቸው መጠን እንኳ አልነበረውም፡፡ ለአብነትም ጀሮምን “ስለ 
ጾም ብቻ የሚጽፍ”፡ “አፍቃሬ ምንኩስና” ወዘተ ይለዋል፡፡ 
ታላቁን ቅዱስ አትናቴዎስ ሐዋርያዊውን “ምንም የተለየ ነገር ያልነበረውና አንዳችም ነገር ያልጨመረ” ይለዋል፡፡ በቤተ ክርስቲያን 
በአጠቃላይ ለቅዱስ ባስልዮስ የነበረውን ከፍ ያለ ኣመለካከትና ክብርም ይቃወም ነበር፡፡ ቅዱስ ጎርጎርዮስ ዘእንዚናንዙን (ነባቤ 
መለኰት) “ምንም ነገር ያልሆነ ባዶ” ይለዋል፡፡ ቅዱስ ዮሐንስ አፈ ወርቅን ለመንቀፍ ደግሞ አጋጣሚውን ባገኘ ቁጥር ሁሉ ወደ 
ኋላ አይልም ነበር፡፡ “እምነትን የተወና ስለ ተጋድሎና መልካም ሥራ ብቻማውራት የሚወድ ይለው ነበር:: 
ከሉተርና መሰሎቹ የአውሮፓ የተሐድሶ አራማጆች አንድ መሠረታዊ እውነታ አለ፡፡ ይህም እነ ሉተር የካቶሊክ ቤተ ክርስቲያንን 
መሠረታዊ ችግር አግኝተውት ነበር፤ ሆኖም መፍትሔውን ግን አላገኙትም፡፡ በዚሁም በሽታውን በትክክል መርምሮ ካገኘው 
በኋላ የተሳሳተ መድኃኒት እንደ ተሰጠው በሽተኛ ዓይነት ሆኑ፡፡ የአውሮፓ ተሐድሶዎች መፍትሔ ብለው የተጓዙበት አቅጣጫ 
ችግሩን የሚፈታ ሳይሆን የበለጠ የሚያባብስና ከድጡ ወደ ማጡ የሚያደርግ ነበር፡፡ ስለዚህም ከእሾህ ሸሽቶ ከጋሬጣ መውደቅ 
ሆነባቸው፡፡ በካቶሊክ ፓፓዎች ቄሣራዊ ጠባይ የተበላሸውን ተሐድሶዎች ሁሉንም ነገር በማቃለልና በማጣጣል ለጊዜው 
የካቶሊክ ቤተ ክርስቲያንን ለማጥቃትና ለማሸነፍ ይረዳናል ያሉትን ነገር ሁሉ በመጠቀማቸው ያ አካሄዳቸው በክርስትና ላይ 
የሚያሳድረውን አሉታዊ ተጽእኖ እንኳ ለማሰብ አልቻሉም፡፡ በአጠቃላይ ነገረ ሃይማኖትን አቃላይና አዋራጀ የሆነው 
የተሐድሶዎች አካሄድም ዛሬ በብዙ ምዕራባውያን ሀገሮች ዘንድ “እምነት አልባ ኅብረተሰብ እንዲፈጠር በማድረግ አሳዛኝ የሆነ 
ሚና ተጫውቷል፡፡ ማነጽ እንደ ማፍረስ፣ መሥራት እንደ መተቸትና መቃወም ቀላል አይደለምና! 
በሉተር የተጀመረው የመገንጠልና የመቆራረጥ እንቅስቃሴ በየጊዜው በሚበቅሉ “የእብድ ገላጋዮች"  እየጨመረ በመሄድ 
ለተቃውሞ አንድ ሆነው ቢጀምሩም ገና አንድ ትውልድ እንኳ ሳይጓዙ እርስ በርሳቸው የሚጠላሉና የሚከፋፈሉ አንጃዎችን 
ማፍራት ጀመሩ፡፡ እነ ካልቪን፣ ዝውንግሊ፣ ሜላንክተን እና ሌሎችም የካቶሊክ ቤተ ክርስቲያንን በመቃወም አንድ ሆነው 
ቢነሡም በተለያዩ ነገረ ሃይማኖታዊ ጉዳዮች እርስ በርሳቸው ባለመስማማታቸው በእነርሱው እድሜ እንኳ ቁጥራቸው ብዙ የሆኑ 
የተለያዩ የእምነት ቡድኖችን ወልደው፣ የልጅ ልጆችም አይተው ለመሞት “ታድለዋል፡፡ በዚህ እነርሱ በቀደዱት ፈር በመከተል 
ፕሮቴስታንቲዝም ዛሬ በዓለም ላይ በየጊዜው ራሱን እየቆረጠ እንደሚባዛው እንደ አሜባ እየተቆራረጠ በመከፋፈልና በመብዛት 
በብዙ ሺዎች ከመቆጠር ደርሷል፡፡ 
ዲያቆን ያረጋል አበጋዝ  
መድሎተ ጽድቅ --ቅጽ አንድ-- (ገጽ 48-64) 
++++++++++~~~~~+++++++++

ኃጢአትን ይቅር የማለትን ሥልጣን ለራሱ ለእግዚአብሔር ብቻ የሚገባ ሥልጣን ስለሆነ ይህን ለሌላ ለማንም አንሰጥም በማለት፣ እግዚአብሔርን ታላቅ በሆነ አክብሮት እናከብረዋለን ይላሉ። ሆኖም ግን እርሱ በግልጽ የተናገረውን ትእዛዙን እንደሚሽሩትና ለካህናት የሰጠውን ሥልጣን አንቀበልም እንደሚሉት እንደ እነርሱ አድርጎ የሚያቃልለው ሌላ ማንም የለም። ራሱ ጌታችን “መንፈስ ቅዱስን ተቀበሉ፣ ኃጢአታቸውን ይቅር ያላችኋቸው ሁሉ ይቀርላቸዋል፤ የያዛችሁባቸው ተይዞባቸዋል” ያላቸው ከሆነ፣ እግዚአብሔርን የሚያከብረው የእርሱን ትእዛዝ ተቀብሎ የሚታዘዘው ነው? ወይስ ትእዛዙን አልቀበልም የሚለው? .. " (ቅዱስ አምብሮስ በእንተ ንስሐ፣ መጽሐፍ 1፡6-7)

#መድሎተ_ጽድቅ 

#ዲያቆን_ያረጋል_አበጋዝ
የፔፕሲ ሽልማት በባሌ ሮቤ ከተማ ወቷል፦ 

ሞሐ የለስላሳ መጠጦች ኢንድስትሪ አ.ማ  ፣ ለደንበኞቹ ካዘጋጃቸው ሽልማቶች ውስጥ አንዱ የቢዋይዲ ኤሌክትሪክ መኪና  ለአቶ ትንሳኤ ቸሩ በኦሮሚያ ክልል ባሌ ዞን ፡ ሮቤ ከተማ ወቷል። 
አቶ ትንሳኤ  ግንቦት 9 ፣ 2017ዓ .ም  በውብ ተራሮች በተከበበችው ባሌ ሮቤ ከተማ በተከናወነ ልዩ የሽልማት ፕሮግራም መኪናውን ተረክቧል። 

ከዚህ ቀደምም ሞሐ  “ሽልማት ጣመኝ ፔፕሲ ድገመኝ” በሚል መሪ ቃል ሚሪንዳ፥ ፔፕሲ እና ሰቨን አፕ ለሚጠጡ ደንበኞች ያዘጋጃቸውን የተለያዩ የኤሌክትሪክ መኪናዎች በተለያዩ የኢትዮጵያ ከተሞች ለሚኖሩ ዕድለኞች ሲሸልም ቆይቷል።